La pandemia da COVID-19 ha reso necessaria una riorganizzazione dei percorsi assistenziali legati alla nascita. Per questo motivo, l’ISS mette a disposizione del personale sanitario una selezione di risorse, letteratura ed evidence disponibili su gravidanza, parto e allattamento. In evidenza:  la pagina dedicata alla vaccinazione contro il COVID-19 in gravidanza e allattamentola pagina dedicata allo studio “COVID-19 e salute mentale perinatale: impatto del COVID-19 sul vissuto e lo stato emotivo in epoca perinatale delle donne in contatto con i Consultori Familiari (CF)”, di cui l’Istituto Superiore di Sanità è coordinatore, aggiornata al 7 gennaio 2021Leggi gli altri approfondimenti:Per aiutare il personale sanitario nel lavoro quotidiano di assistenza alle donne durante la gravidanza, il parto e l’allattamento, le ricercatrici dell’ISS hanno messo a punto alcuni materiali di comunicazione specifici. Visita lapagina dedicata.Data di ultimo aggiornamento: 9 gennaio 2021 Data di creazione della pagina: 27 febbraio 2020 
Non esiste alcuna evidenza che gli animali domestici giochino un ruolo nella diffusione di SARS-CoV-2 che riconosce, invece, nel contagio interumano la via principale di trasmissione. Tuttavia, poiché la sorveglianza veterinaria e gli studi sperimentali suggeriscono che gli animali domestici siano, occasionalmente, suscettibili a SARS-CoV-2, è importante proteggere gli animali di pazienti affetti da COVID-19, limitando la loro esposizione. Il virus SARS-CoV-2, lasciato il suo probabile serbatoio animale selvatico, si è diffuso rapidamente in tutti i continenti, trovando nella specie umana una popolazione recettiva e in grado di permettergli una efficiente trasmissione intraspecifica. L'elevata circolazione del virus tra gli esseri umani sembra però non risparmiare, in alcune occasioni, gli animali che condividono con l'uomo ambiente domestico, quotidianità e affetto. Al 2 aprile 2020, a fronte di 800 mila casi confermati nel mondo di COVID-19 nell’uomo, sono solamente 4 i casi documentati di positività da SARS-CoV-2 negli animali da compagnia: due cani e un gatto ad Hong Kong e un gatto in Belgio. In tutti i casi, all'origine dell'infezione negli animali vi sarebbe la malattia dei loro proprietari, tutti affetti da COVID-19. Il dato, per quanto limitato a poche osservazioni, merita attenzione. A questi casi di infezione avvenuta naturalmente, si stanno infatti aggiungendo i risultati degli studi sperimentali effettuati in laboratorio su alcune specie domestiche. Questi confermerebbero la suscettibilità del gatto, del furetto e, in misura minore, del cane all’infezione da SARS-CoV-2. Le evidenze disponibili suggeriscono che l’esposizione degli animali a SARS-CoV-2 possa dare luogo a infezioni asintomatiche/paucisintomatiche, ovvero manifestarsi con malattia vera e propria. Nei due cani e nel gatto osservati ad Hong Kong, l'infezione si è evoluta in forma asintomatica. Il gatto descritto in Belgio ha, invece, sviluppato una sintomatologia respiratoria e gastroenterica a distanza di una settimana dal rientro della proprietaria dall'Italia. L'animale ha mostrato anoressia, vomito, diarrea, difficoltà respiratorie e tosse ma è andato incontro a un miglioramento spontaneo a partire dal nono giorno dall'esordio della malattia. Il rapporto realizzato dal Comitato scientifico istituito presso l'Agenzia federale Belga per la Sicurezza alimentare segnala che nel vomito e nelle feci dell'animale era presente un'elevata carica virale. Questo rilievo unitamente ai sintomi clinici, fa ipotizzare che l'animale, dopo essere stato esposto al contagio da parte della sua proprietaria, sia andato incontro a una infezione virale produttiva, ovvero accompagnata da una attiva replicazione del virus. È opportuno sottolineare che, in tutti e 4 i casi descritti, gli accertamenti diagnostici sono stati condotti mediante tecniche molecolari e, al momento, non sono disponibili dati di isolamento virale, utili a definire con maggiore certezza lo stato di infezione. Tuttavia, in uno dei due cani di Hong Kong la positività degli accertamenti sierologici supporta l'ipotesi che il cane fosse infetto da SARS-CoV-2. Essendo SARS-CoV-2 un virus nuovo, occorre intensificare gli sforzi per raccogliere ulteriori segnali dell’eventuale comparsa di malattia nei nostri animali da compagnia, evitando tuttavia di generare allarmi ingiustificati. Vivendo in ambienti a forte circolazione virale a causa della malattia dei loro proprietari, non è inatteso che anche gli animali possano, occasionalmente, contrarre l'infezione. Ma, nei casi osservati, gli animali sono stati incolpevoli “vittime”. Non esiste infatti alcuna evidenza che cani o gatti giochino un ruolo nella diffusione epidemica di SARS-CoV-2 che riconosce, invece, nel contagio interumano la via di trasmissione. Tuttavia, la possibilità che gli animali domestici possano contrarre l'infezione pone domande in merito alla gestione sanitaria degli animali di proprietà di pazienti affetti da COVID-19. La raccomandazione generale è quella di adottare comportamenti utili a ridurre quanto più possibile l'esposizione degli animali al contagio, evitando, ad esempio, i contatti ravvicinati con il paziente, così come si richiede agli altri membri del nucleo familiare. Gli organismi internazionali che si sono occupati dell'argomento raccomandano di evitare effusioni e di mantenere le misure igieniche di base che andrebbero sempre tenute come il lavaggio delle mani prima e dopo essere stati a contatto con gli animali, con la lettiera o la scodella del cibo. A margine di tutto ciò occorre sottolineare che gli animali domestici contribuiscono alla nostra gioia e al nostro benessere, soprattutto in periodi di stress come quelli che stiamo vivendo. In assenza di sintomi riferibili a COVID-19 e se non si è in isolamento domiciliare, passare del tempo con il proprio animale domestico e accompagnare il proprio cane nell'uscita quotidiana (nel rispetto della normativa) contribuisce a mantenere in salute noi stessi e i nostri amici animali. Bisogna considerare che le conoscenze sul virus SARS-CoV-2 sono in rapida evoluzione e dunque quanto detto è da considerarsi ad interim. Tuttavia, l'Istituto Superiore di Sanità (ISS) ritiene utile promuovere lo scambio di conoscenze, man mano che queste sono rese disponibili, per il benessere e salute degli animali da compagnia e dei loro proprietari e dunque fornirà gli aggiornamenti necessari per rimanere in linea con l’evolversi della letteratura scientifica e delle posizioni ufficiali delle principali autorità nazionali e internazionali e per fornire informazioni dettagliate e indicazioni di comportamento Il Rapporto ISS COVID-19 n. 16/2020 - “Animali da compagnia e SARS-cov-2: cosa occorre sapere, come occorre comportarsi. Versione del 19 aprile 2020” (pdf 2,1 Mb) Il poster “Animali da compagnia: consigli per un accudimento sicuro” (pdf 274 kb) Data di ultimo aggiornamento: 22 aprile 2020Data di creazione della pagina: 4 marzo 2020Autore: Umberto Agrimi – direttore del Dipartimento Sicurezza alimentare, nutrizione e sanità pubblica veterinaria, ISS 
Le ipotesi che suggeriscono correlazioni tra le aree a maggior inquinamento atmosferico e la diffusione del virus responsabile della COVID-19 hanno sollecitato la richiesta di pareri all’Istituto Superiore di Sanità (ISS) e stimolato molti gruppi di studiosi a collaborare per esaminare il problema e le possibili associazioni. Tuttavia, l’incertezza che ancora riguarda molti aspetti di questa epidemia richiede quindi una certa cautela e un approfondimento delle eventuali relazioni causa-effetto. L’esposizione all’inquinamento atmosferico indoor e outdoor - e in particolare al materiale particellare PM (PM10, PM2,5), agli ossidi di azoto (NO e NO2), nonché all’ozono (O3) - può determinare un insieme di effetti sanitari avversi già ampiamente descritti nella letteratura scientifica accreditata. Nel 2016, l’Organizzazione Mondiale della Sanità (OMS) ha stimato che globalmente sono circa 7 milioni le morti premature all’anno correlate a questo fattore di rischio, con il 91% di questi decessi a carico dei Paesi a basso-medio reddito e relative alle popolazioni delle aree del sud asiatico, sub-sahariane e dell’America latina. In particolare, per la popolazione europea sono state stimate circa 550.000 morti premature. Inoltre, l’OMS ha dedicato particolare attenzione agli effetti sanitari dovuti ai livelli di inquinamento degli ambienti indoor, determinati principalmente dall’uso di combustibili di bassa qualità per il riscaldamento degli ambienti e dalla preparazione dei cibi, ma anche dall’uso di sostanze chimiche per l’igiene personale e per la pulizia degli ambienti, aromi per la profumazione indoor, pitture, vernici, ecc. Questa componente riveste un ruolo rilevante se si considera che la popolazione trascorre la maggior parte del tempo in ambienti chiusi (abitazione, scuola, lavoro, solo per citarne alcuni). A livello globale, i principali effetti sanitari correlati all’inquinamento dell’aria indoor e outdoor sono relativi all’aumento delle malattie non trasmissibili (Non Communicable Diseases, NCD), che includono principalmente le malattie croniche del sistema cardiocircolatorio quali le malattie ischemiche del cuore (infarto miocardico, ictus cerebrale), quelle dell’apparato respiratorio, come l’asma, la bronco pneumopatia cronica ostruttiva (BPCO), che porta a una maggiore predisposizione alle infezioni respiratorie, e il cancro del polmone per esposizioni sul lungo periodo. Più recentemente all’esposizione cronica all’inquinamento atmosferico e al PM2,5 si associano patologie quali il diabete, un ritardo nello sviluppo neurologico dei bambini così come effetti neurologici degenerativi nella popolazione adulta/anziana. Gli effetti a breve termine sono supportati da molti studi dedicati a singole città e/o a aree urbane aggregate e riguardano una ridotta capacità polmonare, aggravamento e complicanze dell’asma e, per esposizione durante la gestazione, un basso peso alla nascita del bambino. L’ampia letteratura scientifica si è anche dedicata a indagare quale sia la popolazione più suscettibile agli effetti dell’esposizione all’inquinamento atmosferico indoor e outdoor. Le caratteristiche di suscettibilità includono principalmente una predisposizione genetica, fattori socioeconomici, età, durata e intensità dell’esposizione, la presenza di malattie preesistenti, come asma, BPCO e fibrosi cistica. Molti studi evidenziano che i bambini, e più in generale la popolazione di età inferiore ai 14 anni, è la più suscettibile agli effetti sanitari acuti delle infezioni alle basse vie respiratorie. Un altro aspetto da sottolineare è la natura del materiale particellare. Il PM (sia quello emesso direttamente nell’aria, che quello prodotto durante i processi di conversione gas-particelle) è una miscela complessa di inquinanti organici e inorganici, costituito dal materiale carbonioso derivante dai diversi processi di combustione che lo generano (per esempio, nelle aree a intensa urbanizzazione il PM deriva essenzialmente dai processi di combustione di sorgenti mobili e fisse come i veicoli a motore, gli impianti per la produzione di energia), ma anche da un insieme di altre sostanze particolarmente tossiche per l’uomo (microinquinanti inorganici e organici come: metalli, idrocarburi policiclici aromatici, diossine). La composizione qualitativa e quantitativa del PM varia quindi molto in funzione della tipologia di sorgenti di emissione che lo producono. Gli effetti sanitari che ne derivano dipendono non solo dai livelli di concentrazione a cui le popolazioni sono esposte ma anche da molti altri fattori, che includono le sorgenti, le trasformazioni fisiche e chimiche di precursori, il clima, e la specifica situazione locale (orografica e topografica) delle aree urbane e non urbane che ne influenzano la “qualità” e la composizione. Vivere in aree urbane dove l’inquinamento atmosferico è elevato incide sullo stato di salute generale della popolazione, come dimostrano gli studi di numerosi gruppi di ricercatori scientifici nazionali e internazionali. La popolazione di queste aree presenta alcuni profili di salute particolari, come registra anche il sistema di sorveglianza PASSI dell’ISS. Dai dati PASSI, emerge che nella popolazione adulta che vive nelle città metropolitane è maggiore la prevalenza di persone con sintomi depressivi, con diagnosi di malattia cronica respiratoria (bronchite cronica, enfisema, insufficienza respiratoria o asma bronchiale), diabete e tumore. Questi eccessi risultano statisticamente significativi anche tenendo conto delle differenze nella struttura per età, genere e caratteristiche sociali di chi vive nelle metropoli, rispetto a chi vive in altre aree urbane o rurali del Paese. Gli stili di vita hanno sicuramente un peso nel determinare questo quadro e fra i residenti nelle città metropolitane si osserva una maggiore quota di sedentari e fumatori. L’Agenzia Ambientale Europea (EEA) ogni anno produce un report sul Burden of Disease dell’inquinamento atmosferico in Europa in base ai livelli di concentrazione dei singoli inquinanti misurati (PM2,5, NO2 e O3) dalla rete di monitoraggio dell’aria presente in ciascun Paese (concentrazioni variabili anche in funzione delle condizioni meteorologiche peculiari registrate ogni anno, oltre al numero e alla qualità di funzionalità delle centraline). Nel report 2019 (dati riferiti al 2017) l’EEA stima per l’Italia, per esposizione a PM2,5, circa 60.000 morti premature. Va ricordato che le misure delle postazioni di monitoraggio dell’aria sono finalizzate alla corretta gestione dei territori per l’individuazione di possibili soluzioni di riduzione dell’inquinamento e rappresentano solo una misura indicativa dell’esposizione, considerando inoltre che ormai la popolazione trascorre la maggior parte del tempo in ambienti indoor. In merito alla possibilità di un’associazione diretta della diffusione dell’infezione da SARS-CoV-2 con le aree a elevato livello di inquinamento atmosferico è necessario porre una particolare cautela, trattandosi di un’infezione virale, sottoposta a meccanismi di trasmissione attraverso il contagio diversi da quelli che caratterizzano la diffusione dell’inquinamento atmosferico. In Italia, l’ipotesi di un’associazione è stata avanzata in virtù del fatto che aree come Lombardia, Veneto ed Emilia-Romagna, dove il virus ha presentato la maggiore diffusione, si registrano generalmente le maggiori concentrazioni degli inquinanti atmosferici misurati e controllati secondo quanto indicato e prescritto dalla legislazione di settore (DLgs 155/2010). Tuttavia, la diffusione del virus si è presentata attraverso focolai circoscritti all’interno di zone della macroarea di appartenenza (pianura padana) sottoposta a valori di inquinamento atmosferico elevati e piuttosto omogenei; altre aree a forte inquinamento atmosferico, anche se prossime, sono rimaste inizialmente escluse e interessate, solo successivamente, con minor forza dalla contaminazione del virus. Si osserva, inoltre, che a seguito delle disposizioni governative, la ridotta mobilità delle persone e la chiusura di molte attività produttive, ha portato a una progressiva e significativa riduzione dei livelli di inquinamento dell’aria (PM10, PM2,5, NO2, benzene). Va considerato che le aree dove il virus ha evidenziato l’impatto più elevato, sono le aree italiane sia ad elevata densità di popolazione sia a più alta produttività del Paese. In questi territori sono presenti il maggior numero di aziende con vocazione e crescita internazionale che hanno continui e frequenti rapporti con Paesi stranieri (in particolare Stati Uniti, Cina e Federazione Russa), con conseguente alta mobilità dei lavoratori. Infatti, molti approfondimenti epidemiologici in corso per studiare e comprendere come il virus sia entrato e si sia diffuso nell’area evidenziano l’importanza della componente legata ai rapporti di lavoro internazionali e il conseguente contagio diretto tra persone, oltre all’iniziale diffusione del contagio in strutture sanitarie (ospedaliere e residenze sanitarie assistite, RSA), che ha agito quale forte moltiplicatore dell’infezione. Le misure di minimizzazione degli spostamenti e di distanziamento sociale che sono state adottate stanno mostrando tutta la loro efficacia, evidenziando ancora una volta il meccanismo preferenziale di contagio della malattia COVID-19. Lo studio di eventuali relazioni di causalità tra la diffusione del virus e l’inquinamento atmosferico, in particolare di PM (PM10 e PM2,5), necessita quindi di essere attentamente analizzato, approfondendo la conoscenza di eventuali fattori confondenti che possono suggerire spurie associazioni causa-effetto. In sintesi, la complessità del fenomeno, insieme alla parziale conoscenza di alcuni fattori che possono giocare o aver giocato un ruolo nella trasmissione e diffusione dell’infezione da SARS-CoV-2, rende al momento molto incerta una valutazione di associazione diretta tra elevati livelli di inquinamento atmosferico e la diffusione dell’epidemia da COVID-19, o del suo ruolo di amplificazione dell’infezione. Appare dunque necessario pianificare e realizzare studi caratterizzati da adeguati disegni e protocolli di indagine, e corredati da modelli di analisi che consentano di comprendere il ruolo giocato dalle molteplici variabili coinvolte nel fenomeno, effettuando anche un’analisi comparativa su scala più ampia quale quella europea e internazionale. Un elemento di sicuro approfondimento potrà essere rappresentato dal ruolo dell’ambiente indoor/outdoor nel suo complesso nel determinare lo stato di salute generale della popolazione, in particolare quella residente nelle aree urbane, e come questo possa aver influito sulla gravità degli esiti dell’infezione da SARS-CoV-2. Per esempio, l’analisi dei decessi su un ampio campione di casi effettuato dall’ISS ha mostrato come la mortalità per COVID-19 sia stata elevata in soggetti che già presentavano una o più patologie (malattie respiratorie, cardiocircolatorie, obesità, diabete, malattie renali, ecc), sulle quali la qualità ambientale indoor e outdoor e gli stili di vita, in ambiente urbano, possono aver giocato un ruolo. Uno studio che l’Università di Harvard ha presentato come pre-print, fornisce alcuni spunti di riflessione ma si basa su indicazioni parziali e presenta ampie incertezze ancora da risolvere (come gli autori stessi descrivono nei supplementary materials). Tra queste, sicuramente la modalità di conteggio dei decessi per COVID-19 ancora non completamente chiarite e standardizzate nonché la stima delle concentrazioni di PM2,5 sul territorio degli USA che si basa sull’applicazione di modellistica che deve tener conto delle misure effettuate nelle postazioni fisse, le quali non hanno una distribuzione omogenea sul territorio. Questo fattore introduce un’incertezza sulla rappresentatività spaziale delle stime del modello e gli stessi autori evidenziano una ampia variabilità dell’accuratezza del modello per aree geografiche diverse. Il lavoro dei ricercatori di Harvard mostra dunque alcune carenze metodologiche importanti, tra le quali non ultima la mancanza di controllo per autocorrelazione spaziale sia della esposizione a PM atmosferico sia del contagio. La diversa distribuzione spaziale delle postazioni di misura dell’inquinamento atmosferico che deve tener conto dell’alta disomogeneità dei territori (aree metropolitane, rurali, industriali, montane, costiere), come avviene anche in Italia, rappresenta un elemento di incertezza nella stima dell’esposizione inalatoria al PM2,5 indoor e outdoor della popolazione. La complessità del fenomeno necessita quindi di ulteriori approfondimenti per completare e risolvere le incertezze ed eventuali relazioni spurie, la covarianza tra variabili, il ruolo dei confondenti e dei modificatori di effetto, ecc. In merito all’argomento la comunità scientifica ha espresso la sua opinione pubblicando, principalmente in rete, una serie di contributi alcuni dei quali di seguito indicati e dai quali sono tratti elementi riportati e discussi in questo documento:   Data creazione della pagina: 4 maggio 2020Autori: Gaetano Settimo¹, Maria Eleonora Soggiu¹, Maria Masocco², Angela Spinelli²¹Dipartimento Ambiente e Salute, ISS²Centro Nazionale Prevenzione delle Malattie e Promozione della Salute, ISS 
L'infografica web con i dati della sorveglianza integrata COVID-19 e il report esteso vengono aggiornati periodicamente su EpiCentro. Dati della Sorveglianza integrata COVID-19 in Italia  Per approfondire i dati contenuti nella dashboard e nei bollettini settimanali della sorveglianza scarica:   Attenzione: Si sottolinea che i dati raccolti sono in continua fase di consolidamento e, come prevedibile in una situazione emergenziale, alcune informazioni possono risultare incomplete o posso essere oggetto di modifica da un giorno all’altro. Inoltre, soprattutto nelle Regioni/PA in cui si è verificata o si sta ancora verificando una trasmissione locale sostenuta del virus c’è la possibilità di un ritardo di alcuni giorni tra il momento della esecuzione del tampone per la diagnosi e la segnalazione sulla piattaforma dedicata. I dati pubblicati dall’ISS provengono dal Sistema di sorveglianza integrata COVID-19 in Italia e sono elaborati dall’ISS integrando i dati microbiologici ed epidemiologici forniti dalle Regioni e Provincie Autonome (PA) e dal Laboratorio nazionale di riferimento per SARS-CoV-2 dell’ISS. Tutte le Regioni/Province Autonome inviano quotidianamente all'ISS i dati relativi a tutti gli individui con infezione da SARS-CoV-2 confermata in laboratorio. L'ISS ha creato una piattaforma informatica dedicata, che consente la raccolta dei dati sia attraverso un’interfaccia web collegata alla piattaforma stessa che attraverso l’invio di un dataset. Tutti i casi di COVID-19 diagnosticati dai laboratori di riferimento regionali e dagli altri laboratori che sono entrati più di recente a far parte ufficialmente della rete diagnostica, entrano nell’ambito della sorveglianza. Si ricorda che la definizione internazionale di caso, adottata anche dall’ISS, prevede che venga considerata come caso confermato una persona con una conferma di laboratorio del virus che causa COVID-19 a prescindere dai segni e sintomi clinici. I dati individuali vengono aggiornati da ciascuna Regione/PA con cadenza giornaliera e hanno la peculiarità di fornire un livello di dettaglio maggiore rispetto a quello previsto in altri flussi di dati (come per esempio quello della Protezione Civile o del Ministero della Salute). Infatti sono spesso disponibili informazioni sulle patologie preesistenti e sulle condizioni cliniche in cui versano i pazienti al momento dell’inserimento dei loro dati nella piattaforma. Come prevedibile in una situazione emergenziale, alcune informazioni possono essere temporaneamente incomplete. Ci si riferisce a questo quando si parla di informazioni “in fase di consolidamento”. In particolare, soprattutto nelle Regioni/PA in cui c’è un alto numero di contagi, di malati e di ricoverati, c’è la possibilità di un ritardo di alcuni giorni tra il momento dell’esecuzione del tampone per la diagnosi e la segnalazione sulla piattaforma dedicata. Per i dati più recenti va usata particolare cautela, perché ci può essere un ritardo di notifica dei casi, e questo non deve essere interpretato come indice dell’andamento dell’epidemia. Per approfondire questo aspetto consulta lapagina dedicata sorveglianza integrata COVID-19. Definizione di caso  Secondo quanto riportato nella Circolare ministeriale 0007922-09/03/2020, la definizione di caso si basa sulle informazioni attualmente disponibili, perciò potrebbe essere rivista in base all’evoluzione della situazione epidemiologica e delle conoscenze scientifiche disponibili [3]. Caso sospetto di COVID 19 che richiede esecuzione di test diagnosticoCaso probabile: un caso sospetto il cui risultato del test per SARS-CoV-2 è dubbio o inconcludente utilizzando protocolli specifici di Real Time PCR per SARS-CoV-2 presso i laboratori di riferimento regionali individuati o è positivo utilizzando un test pan-coronavirus. Caso confermato: un caso con una conferma di laboratorio per infezione da SARS-CoV-2, effettuata presso il laboratorio di riferimento nazionale dell’ISS o da laboratori regionali di riferimento che rispondano ai criteri indicati nell’Allegato 3 della Circolare, indipendentemente dai segni e dai sintomi clinici. Definizione di decesso: Ai fini della sorveglianza l’OMS definisce undecesso per COVID-19 come un decesso risultante da una malattia clinicamente compatibile in un caso probabile o confermato di COVID-19, a meno che non vi sia una chiara causa di morte alternativa non correlabile al COVID-19 (per esempio, trauma). Non dovrebbe esserci un periodo di completa guarigione tra la malattia e il decesso. Età mediana/Età media: Mediana e media sono due misure statistiche utilizzate in epidemiologia per riassumere le informazioni su una variabile, in questo caso, l’età. La media è calcolata sommando tutte le età degli individui e dividendola per il numero di persone incluse. L'età mediana in un set di dati è l'età che divide il set in due metà, con una metà delle età al di sotto della mediana e l’altra metà al di sopra di questo numero. In questa epidemia, in cui la distribuzione delle età dei casi COVID-19 è asimmetrica la mediana descrive meglio la variabile rispetto alla media. Numero decessi/letalità: Il tasso di letalità di una malattia è il numero di persone che sono morte a causa della malattia diviso per il numero totale di persone ammalate di quella malattia. Questo è diverso dal tasso di mortalità, che è il numero di persone che sono morte a causa della malattia diviso per la popolazione totale. Asintomatici: Una persona trovata positiva al test perSARS-CoV-2 senza segni o sintomi apparenti di malattia. Pauci sintomatici: Una persona trovata positiva al test per SARS-CoV-2 con sintomi lievi (ad esempio malessere generale, lieve rialzo della temperatura corporea, stanchezza, ecc.). Lievi: Una persona trovata positiva al test per SARS-CoV-2 con chiari segni e sintomi di malattia (malattia respiratoria) ma non abbastanza gravi da richiedere il ricovero ospedaliero. Severi: Una persona trovata positiva al test per SARS-CoV-2 con chiari segni e sintomi di malattia (malattia respiratoria) abbastanza gravi da richiedere il ricovero ospedaliero. Critici: Una persona risultata positiva al test per SARS-CoV-2 con chiari segni e sintomi di malattia (ad esempio, malattia respiratoria) e abbastanza gravi da richiedere il ricovero in Terapia Intensiva Il documento “Informazioni privacy per la sorveglianza sanitaria integrata COVID-19” (pdf 477 kb). Data di ultimo aggiornamento: 16 gennaio 2021Data di pubblicazione: 11 marzo 2020Autori: Flavia Riccardo, Xanthi Andrianou, Antonino Bella, Martina Del Manso, Alberto Mateo Urdiales, Massimo Fabiani, Stefania Bellino, Stefano Boros, Fortunato (Paolo) D'Ancona, Maria Cristina Rota, Antonietta Filia, Ornella Punzo, Andrea Siddu, Maria Fenicia Vescio, Corrado Di Benedetto, Marco Tallon, Alessandra Ciervo, Patrizio Pezzotti, Paola Stefanelli - ISS 
Il rapporto sulle caratteristiche dei pazienti deceduti positivi a COVID-19 in Italia viene aggiornato periodicamente su questa pagina. report in English “Characteristics of COVID-19 patients dying in Italy Report based on available data on December 16th, 2020” (pdf 182 kb)Indice rapportoIl presente report descrive le caratteristiche di 63.573 pazienti deceduti e positivi a SARS-CoV-2 in Italia riportati dalla Sorveglianza Integrata COVID-19 coordinata dall’Istituto Superiore di Sanità. La Tabella riporta la distribuzione geografica dei decessi secondo le tre fasi che hanno caratterizzato la pandemia dall’inizio al 16 dicembre 2020: la prima ondata (marzo-maggio), la fase di bassa incidenza (giugno-settembre), e la seconda ondata (ottobre-dicembre), quest’ultima ancora in corso.I dati di sorveglianza sui decessi sono in continuo aggiornamento e consolidamento ed entrambe le attività necessitano di tempi per essere esplicate. Ogni Regione ha la propria organizzazione per l’aggiornamento e relativi tempi di esecuzione. Nel leggere quindi i dati per Regione, bisogna tenere conto che i tempi di notifica, controllo, verifica e aggiornamento dei dati varia da Regione a Regione e da periodo a periodo; ciò può implicare variazioni (in aumento e/o in diminuzione) e differenze sia con i dati già pubblicati nei report precedenti, sia con i dati pubblicati dalla Protezione Civile. Va inoltre considerato che le differenze regionali nella percentuale di decessi riportate in tabella non devono essere interpretate in termini di rischio. La letalità dipende infatti dal numero di infezioni avvenute in ciascuna Regione in un arco temporale compatibile con l’eventuale osservazione dell’evento fatale. A questo proposito, occorre anche tener presente che la differenza tra il numero di infezioni e casi notificati può variare a livello regionale e nel corso del tempo in funzione di diverse strategie di accesso al test adottate durante l’epidemia, distorcendo così il confronto della letalità regionale. Tabella: Distribuzione geografica dei pazienti deceduti SARS-CoV-2 positivi per periodomarzo-maggiogiugno-settembreottobre-16 dicembreTotaleREGIONEN%N%N%N%Lombardia16.35947,660733,07.10426,024.07037,9Emilia Romagna4.31312,51739,42.2328,26.71810,6Piemonte4.09111,91266,91.3264,85.5438,7Veneto1.9505,724813,52.88410,55.0828,0Lazio8402,41437,82.0997,73.0824,8Toscana1.0453,0965,21.7646,52.9054,6Campania4771,4583,22.1027,72.6374,1Liguria1.5164,41387,59743,62.6284,1Puglia5241,5754,11.4605,32.0593,2Sicilia3000,9573,11.6546,02.0113,2Marche9812,970,42230,81.2111,9Abruzzo4461,3372,05972,21.0801,7Friuli Venezia Giulia3461.0211.16322.39991.6Trento4021,240,23891,47951,3Bolzano2900,820,13801,46721,1Umbria750,290,54461,65300,8Sardegna1310,4241,33611,35160,8Valle d'Aosta1430,460,32060,83550,6Calabria960,340,22250,83250,5Basilicata290,120,11430,51740,3Molise220,120,11460,51700,3         Totale34.376100,01839100,027.347100,063.562100,0Nota: per 11 decessi non è stato possibile valutare il periodo; il numero dei morti, relativi al periodo ottobre - 16 dicembre, è in fase di consolidamento a causa del ritardo di notifica. L’età media dei pazienti deceduti e positivi a SARS-CoV-2 è 80 anni   (mediana 82, range 0-109, Range InterQuartile - IQR 75-88). Le donne   decedute sono 27.132 (42,7%). L’età mediana dei pazienti deceduti positivi   a SARS-CoV-2 è più alta di oltre 30 anni rispetto a quella dei pazienti   che hanno contratto l’infezione (età mediane: pazienti deceduti 82 anni –   pazienti con infezione 48 anni). Le donne decedute dopo aver contratto   infezione da SARS-CoV-2 hanno un’età più alta rispetto agli uomini (età   mediane: donne 85 – uomini 80). L’andamento dell’età media dei pazienti deceduti positivi a SARS-CoV-2   per settimana di calendario, a partire dalla 3° settimana di febbraio 2020   (la data del primo decesso risale al 21 febbraio 2020). L’età media dei   decessi settimanali è andata sostanzialmente aumentando fino agli 85 anni   (1° settimana di luglio) per poi calare leggermente Il grafico presenta le più comuni patologie croniche preesistenti   (diagnosticate prima di contrarre l’infezione) in un campione di pazienti   deceduti. Questo dato è stato ottenuto da 5962 deceduti per i quali è   stato possibile analizzare le cartelle cliniche. Le cartelle cliniche sono   inviate all’ISS dagli ospedali secondo tempistiche diverse,   compatibilmente con le prioritarie delle attività svolte negli ospedali   stessi. Il campione è quindi di tipo opportunistico, rappresenta solo i   decessi in soggetti che hanno avuto necessità del ricovero, e le Regioni   sono rappresentate cercando di conservare una proporzionalità rispetto al   numero di decessi. Il numero medio di patologie osservate in questa   popolazione è di 3,6 (mediana 3, Deviazione Standard 2,1). Complessivamente, 184 pazienti (3,1% del campione) presentavano 0   patologie, 739 (12,4%) presentavano 1 patologia, 1095 (18,4%) presentavano   2 patologie e 3944 (66,2%) presentavano 3 o più patologie.Prima del ricovero in ospedale, il 21% dei pazienti deceduti SARS-CoV-2   positivi seguiva una terapia con ACE-inibitori e il 14% una terapia con   Sartani (bloccanti del recettore per l'angiotensina).Le più comuni patologie croniche preesistenti nei pazienti deceduti   distinte per uomini (n=3589) e donne (n=2373). Nelle donne il numero medio   di patologie osservate è di 3,8 (mediana 4, Deviazione Standard 2,0). Negli uomini il numero medio di patologie osservate è di 3,5 (mediana 3,   Deviazione Standard 2,1). La tabella 1 riassume le principali caratteristiche dei decessi con COVID-19 avvenuti nei 3 periodi dall’inizio della pandemia nel 2020: il periodo iniziale (marzo-maggio), il secondo periodo (giugno-settembre) e il terzo (ottobre-dicembre), anche se quest’ultimo è ancora in corso. Complessivamente i dati erano rappresentativi del 9,6% dei deceduti dall’inizio della pandemia; in particolare, del 13,3% dei deceduti tra marzo e maggio, del 27,5% dei deceduti tra giugno e settembre e del 3,7% dei deceduti tra ottobre e dicembre.Nell’intero arco temporale preso in considerazione, aumentano i decessi di persone con 3 o più patologie preesistenti e diminuiscono quelli con meno patologie o nessuna: ciò sembra indicare che nel secondo e nel terzo periodo i decessi riguardano persone più anziane e con una condizione di salute preesistente peggiore rispetto ai decessi relativi al primo trimestre (tabella   1).Estremamente diverso nei tre periodi è anche l’uso di farmaci, con una netta riduzione nell’utilizzo degli antivirali e un aumento nell’uso degli steroidi nel secondo e terzo periodo. Tabella 1. Età media, prevalenza di donne, numero di patologie preesistenti, complicanze e trattamenti nei decessi con COVID-19 per trimestre di decessoCampione   delle cartelle cliniche valutateTutti(n=5962)mar-mag 2020(n=4470)giu-sett 2020(n=501)ott-16 dic 2020(n=991)p-value*  N di   comorbosità    0184 (3,1)169 (3,8)6 (1,2)9 (0,9)<0,001    1  739 (12,4)  606 (13,6)  44 (8,8)  89 (9,0)     2  1095 (18,4)  895 (20,0)  66 (13,2)134 (13,5)    3 o più3944 (66,2)2800 (62,6)385 (76,8)759 (76,6)Complicazioni durante   il ricovero in ospedale  Polmonite  5499 (94,0)  4142 (95,2)  412 (83,2)  945 (94,6)  <0,001   Danno renale acuto  1389 (23,8)  1001 (23,0)  134 (27,1)  254 (25,4)  0,052   Danno miocardico acuto  632 (10,8)  471 (10,8)  49 (9,9)  112 (11,2)  0,743   Sovrainfezione  1134 (19,4)  722 (16,6)  203 (41,0)  209 (20,9)  <0,001Terapie    Antibiotici  5052 (85,8)  3813 (86,7)  424 (86,0)  815 (81,7)  <0,001    Antivirali  2865 (48,7)  2599 (59,1)  157 (31,8)  109 (10,9)  <0,001    Steroidi  3022 (51,3)  1903 (43,3)321 (65,1)  798 (80,0)<0,001   Tocilizumab218 (4,1)170 (4,3)28 (5,9)20 (2,1)0,001* p-value per le differenze tra i 3 periodi  La distribuzione delle principali patologie preesistenti nei diversi periodi è presentata nella figura 6. La prevalenza di fibrillazione atriale, ictus, demenza, BPCO, cancro, insufficienza renale e obesità varia in maniera significativa nei tre periodi. Queste patologie sono più frequentemente diagnosticate nei deceduti del secondo e terzo periodo rispetto a quelli del primo. Nella tabella 2 sono riportate le durate come tempi mediani (in giorni) nei 3 periodi di tempo considerati: tra il primo e il secondo periodo quasi raddoppia il tempo che trascorre dall’insorgenza dei sintomi al decesso, che poi torna ai livelli iniziali nel terzo periodo; diminuisce il tempo che trascorre dall’insorgenza dei sintomi all’esecuzione del tampone per la rilevazione dell’infezione da SARS-CoV-2 nel secondo periodo e rimane tale nel terzo periodo, così come il tempo tra l’insorgenza dei sintomi e il ricovero in ospedale; raddoppia la durata mediana in giorni dal ricovero in ospedale al decesso tra il primo e il secondo periodo per poi tornare, nel terzo periodo, ai livelli del primo. Questi risultati sembrano suggerire una maggiore reattività del Sistema Sanitario testimoniata dalla maggiore rapidità nell’esecuzione di esami diagnostici e nell’ospedalizzazione. Tabella 2. Tempi mediani (in giorni) tra insorgenza dei sintomi, test PCR, ricovero in ospedale e decesso    Tutti(n=5962)mar-mag 2020(n=4470)giu-sett   2020(n=501)ott-16 dic   2020(n=991)p-value*Tempi (in giorni)MedianaIQRMedianaIQRMedianaIQRMedianaIQR Dall’insorgenza dei sintomi al   decesso127-20127-19229-55117-18<0,001Dall’insorgenza dei sintomi al test   SARS-CoV-252-852-931-731-6<0,001Dall’insorgenza dei sintomi al ricovero in ospedale42-742-731-731-7<0,001Dal ricovero in ospedale al decesso73-1473-13155-4373-12<0,001* p-value per le differenze tra i 3    periodi.IQR=Inter-Quartile Range  I dati qui presentati possono essere spiegati da maggiori conoscenze circa l’infezione e maggiori capacità e tempestività di cura della stessa nel periodo giugno-agosto. Inoltre è verosimile che nei mesi di marzo e aprile il COVID-19 sia stato sotto-diagnosticato in molti deceduti anziani fragili (come per esempio quelli nelle RSA). Questo può aver portato una sottostima del carico di patologie dei deceduti in tale periodo. Nella tabella 2 sono riportate le durate come tempi mediani (in giorni) nei 3 periodi di tempo considerati: tra il primo e il secondo periodo quasi raddoppia il tempo che trascorre dall’insorgenza dei sintomi al decesso, che poi torna ai livelli iniziali nel terzo periodo; diminuisce il tempo che trascorre dall’insorgenza dei sintomi all’esecuzione del tampone per la rilevazione dell’infezione da SARS-CoV-2 nel secondo periodo e rimane tale nel terzo periodo, così come il tempo tra l’insorgenza dei sintomi e il ricovero in ospedale; raddoppia la durata mediana in giorni dal ricovero in ospedale al decesso tra il primo e il secondo periodo per poi tornare, nel terzo periodo, ai livelli del primo. Questi risultati sembrano suggerire una maggiore reattività del Sistema Sanitario testimoniata dalla maggiore rapidità nell’esecuzione di esami diagnostici e nell’ospedalizzazione. Tabella 2. Tempi mediani (in giorni) tra insorgenza dei sintomi, test PCR, ricovero in ospedale e decessoTutti(n=5962)mar-mag 2020(n=4470)giu-sett   2020(n=501)ott-16 dic   2020(n=991)p-value*Tempi (in giorni)MedianaIQRMedianaIQRMedianaIQRMedianaIQR Dall’insorgenza dei sintomi al   decesso127-20127-19229-55117-18<0,001Dall’insorgenza dei sintomi al test   SARS-CoV-252-852-931-731-6<0,001Dall’insorgenza dei sintomi al ricovero in ospedale42-742-731-731-7<0,001Dal ricovero in ospedale al decesso73-1473-13155-4373-12<0,001* p-value per le differenze tra i 3    periodi.IQR=Inter-Quartile Range  I dati qui presentati possono essere spiegati da maggiori conoscenze circa l’infezione e maggiori capacità e tempestività di cura della stessa nel periodo giugno-agosto. Inoltre è verosimile che nei mesi di marzo e aprile il COVID-19 sia stato sotto-diagnosticato in molti deceduti anziani fragili (come per esempio quelli nelle RSA). Questo può aver portato una sottostima del carico di patologie dei deceduti in tale periodo. Sulla base delle indicazioni emanate dal Ministero della Salute nella Circolare pubblicata il 25 febbraio 2020 (protocollo 0005889-25/02/2020), la certificazione di decesso a causa di COVID-19 deve essere accompagnata da parere dell’Istituto Superiore di Sanità (ISS). Per questo motivo, è stato creato un gruppo di lavoro dedicato allo studio delle cause di morte dei pazienti deceduti che risultavano positivi all’infezione da SARS-CoV-2. L’analisi si basa sui dati contenuti nelle cartelle cliniche e nelle schede di morte ISTAT recanti le cause di decesso di questi pazienti. La raccolta dati avviene tramite la piattaforma webhttp://covid-19.iss.it, già utilizzata dalla sorveglianza nazionale, epidemiologica e virologica, dei casi di COVID-19 in Italia (coordinata dall’ISS e attivata dalla Circolare ministeriale del 22 gennaio 2020, n.1997). Per informazioni è possibile mandare un’e-mail all’indirizzo di posta elettronica decessicovid-19@iss.it o contattare il dott. Graziano Onder (Direttore del Dipartimento Malattie cardiovascolari, endocrino-metaboliche e invecchiamento, ISS) al numero di telefono: 06/49904231. il rapporto “Impatto dell'epidemia COVID-19 sulla mortalità: cause di morte nei deceduti positivi a SARS-CoV-2” (pdf 1,1 Mb) realizzato da ISS e ISTAT il 16 luglio 2020 che presenta un’analisi approfondita delle malattie presenti sulle schede di morte di soggetti diagnosticati microbiologicamente tramite tampone rino/orofaringeo positivo al SARS-CoV-2. Data di ultimo aggiornamento: 23 dicembre 2020Data di creazione della pagina: 27 marzo 2020Report prodotto dal Gruppo della Sorveglianza COVID-19: Luigi Palmieri, Elvira Agazio, Xanthi Andrianou, Pierfrancesco Barbariol, Antonino Bella, Eva Benelli, Luigi Bertinato, Matilde Bocci, Stefano Boros, Giovanni Calcagnini, Marco Canevelli, Federica Censi, Alessandra Ciervo, Elisa Colaizzo, Martina Del Manso, Corrado Di Benedetto, Chiara Donfrancesco, Massimo Fabiani, Francesco Facchiano, Marco Floridia, Fabio Galati, Marina Giuliano, Tiziana Grisetti, Cecilia Guastadisegni, Yllka Kodra, Ilaria Lega, Cinzia Lo Noce, Pietro Maiozzi, Valerio Manno, Margherita Martini, Alberto Mateo Urdiales, Eugenio Mattei, Claudia Meduri, Paola Meli, Giada Minelli, Lorenza Nisticò, Graziano Onder, Lucia Palmisano, Daniele Petrone, Patrizio Pezzotti, Flavia Pricci, Ornella Punzo, Vincenzo Puro, Federica Quarata, Valeria Raparelli, Flavia Riccardo, Simone Rocchetto, Paolo Salerno, Giulia Sarti, Debora Serra, Matteo Spuri, Paola Stefanelli, Marco Tallon, Manuela Tamburo De Bella, Dorina Tiple, Marco Toccaceli Blasi, Federica Trentin, Brigid Unim, Luana Vaianella, Nicola Vanacore, Maria Fenicia Vescio, Emanuele Rocco Villani, Silvio Brusaferro. 
I coronavirus (CoV) sono un’ampia famiglia di virus respiratori che possono causare malattie da lievi a moderate, dal comune raffreddore a sindromi respiratorie come la MERS (sindrome respiratoria mediorientale, Middle East respiratory syndrome) e la SARS (sindrome respiratoria acuta grave, Severe acute respiratory syndrome). Sono chiamati così per le punte a forma di corona che sono presenti sulla loro superficie. I coronavirus sono comuni in molte specie animali (come i cammelli e i pipistrelli) ma in alcuni casi, se pur raramente, possono evolversi e infettare l’uomo per poi diffondersi nella popolazione. Un nuovo coronavirus è un nuovo ceppo di coronavirus che non è stato precedentemente mai identificato nell'uomo. I coronavirus umani conosciuti ad oggi, comuni in tutto il mondo, sono sette, alcuni identificati diversi anni fa (i primi a metà degli anni Sessanta) e alcuni identificati nel nuovo millennio. Coronavirus umani comuni1 - 229E (coronavirus alpha) 2 - NL63 (coronavirus alpha) 3 - OC43 (coronavirus beta) 4 - HKU1 (coronavirus beta) Altri coronavirus umani 5 - MERS-CoV (il coronavirus beta che causa la Middle East respiratory syndrome) 6 - SARS-CoV (il coronavirus beta che causa la Severe acute respiratory syndrome) 7 - SARS-CoV-2 (il coronavirus che che causa la COVID-19)   Data di pubblicazione: 23 gennaio 2020Autori: Giovanni Rezza, Antonino Bella, Flavia Riccardo, Patrizio Pezzotti - Dipartimento Malattie infettive, ISS 
I coronavirus umani si trasmettono da una persona infetta a un’altra attraverso:Sulla base dei dati al momento disponibili, l’OMS ribadisce che il contatto con i casi sintomatici (persone che hanno contratto l’infezione e hanno già manifestato i sintomi della malattia) è il motore principale della trasmissione del nuovo coronavirus SARS-CoV-2. L’OMS è a conoscenza di una possibile trasmissione del virus da persone infette ma ancora asintomatiche. In base a quanto già noto sugli altri coronavirus (ad es. MERS-CoV), sappiamo che l’infezione asintomatica potrebbe essere rara e che la trasmissione del virus da casi asintomatici è possibile, ma non frequente. Sulla base di questi dati, l’OMS conclude che la trasmissione da casi asintomatici probabilmente non è uno dei motori principali della trasmissione del nuovo coronavirus SARS-CoV-2. Tuttavia molti studi sono in corso per ampliare le conoscenze sulle modalità di trasmissione di SARS-CoV-2. Non esistono trattamenti specifici per le infezioni causate dai coronavirus e non sono disponibili, al momento, vaccini per proteggersi dal virus. Riguardo il nuovo coronavirus SARS-CoV-2, non esistono al momento terapie specifiche, vengono curati i sintomi della malattia (così detta terapia di supporto) in modo da favorire la guarigione, ad esempio fornendo supporto respiratorio. Si ricorda che l’Agenzia italiana del farmaco (AIFA) fornisce sul proprio sito informazioni sui farmaci utilizzati al di fuori delle sperimentazioni cliniche, come quelli commercializzati per altre indicazioni che vengono resi disponibili ai pazienti, pur in assenza di indicazione terapeutica specifica per il COVID-19, sulla base di evidenze scientifiche spesso piuttosto limitate. Consulta la pagina dedicata sulsito AIFA. È possibile ridurre il rischio di infezione, proteggendo se stessi e gli altri, seguendo alcuni accorgimenti: Proteggi te stessoLavati spesso le mani (dopo aver tossito/starnutito, dopo aver assistito un malato, prima durante e dopo la preparazione di cibo, prima di mangiare, dopo essere andati in bagno, dopo aver toccato animali o le loro deiezioni o più in generale quando le mani sono sporche in qualunque modo). In ambito assistenziale (ad esempio negli ospedali) segui i consigli degli operatori sanitari che forniscono assistenza. Proteggi gli altri Data di ultimo aggiornamento: 25 aprile 2020Data di pubblicazione: 23 gennaio 2020Autori: Giovanni Rezza, Antonino Bella, Flavia Riccardo, Patrizio Pezzotti - Dipartimento Malattie infettive, ISS 
La prevenzione e il controllo delle infezioni (Infection prevention and control, IPC) è un approccio scientifico e pratico finalizzato a prevenire i rischi causati dalle infezioni per pazienti e operatori sanitari. In Italia, l’Istituto Superiore di Sanità, a seguito dell’epidemia da COVID-19 ha predisposto un Gruppo di lavoro dedicato specificamente alla prevenzione e controllo delle infezioni, che tra le diverse attività si occupa anche della pubblicazione di una serie di rapporti tecnici volti a fornire indicazioni sull’IPC. Consulta e scarica i rapporti ISS: Data di ultimo aggiornamento della pagina: 10 settembre 2020 Data di creazione della pagina: 20 luglio 2020 Revisore: Fortunato “Paolo” D’Ancona - Dipartimento Malattie infettive, ISS 
A causa della pandemia di COVID-19 (causata dal nuovo virus SARS-CoV-2) nei Paesi della Regione europea dell’Organizzazione Mondiale della Sanità (OMS) esiste il rischio che si possa verificare una riduzione generale delle normali attività vaccinali, sia per lo spostamento di risorse sanitarie verso le attività di controllo della pandemia, sia per le misure di distanziamento sociale imposte alla popolazione, che potrebbero portare alcune persone a decidere di rimandare le vaccinazioni programmate per se stessi o per i propri figli. Le vaccinazioni sono una componente fondamentale dei servizi sanitari e una loro interruzione, anche se per un breve periodo, porterebbe a un accumulo di persone suscettibili e a un maggiore rischio di epidemie di malattie prevenibili da vaccino (VPD, vaccine preventable diseases) che possono causare decessi e portare una aumentata richiesta di risorse sanitarie. È fondamentale pertanto ridurre al minimo questo rischio, soprattutto in un sistema già provato dalla risposta all’epidemia di COVID-19. L’OMS Europa, il 20 marzo 2020, ha pubblicato il documento “Guidance on routine immunization services during COVID-19 pandemic in the WHO European Region”, per fornire un supporto ai Paesi nella decisione di mantenere o meno le normali attività vaccinali nel periodo pandemico, indicare quali sono i fattori che ogni Paese deve considerare per effettuare una valutazione del rischio, fornire dei principi guida da seguire e indicazioni su come effettuare le vaccinazioni in sicurezza. Secondo l’OMS è essenziale mantenere gli appuntamenti vaccinali, soprattutto per le vaccinazioni di routine, fino a quando le misure di risposta alla COVID-19 lo consentano. Qualsiasi decisione inerente le possibili opzioni di funzionamento dei servizi vaccinali deve essere presa valutando in maniera dettagliata: l'epidemiologia delle VPD, lo scenario di trasmissione della COVID-19, le corrispondenti misure di mitigazione in atto e le risorse disponibili. In particolare, è necessario valutare i seguenti punti: L'impatto e l'adeguatezza delle opzioni scelte dovrebbero essere monitorati e valutati periodicamente con l'evoluzione della situazione relativa alla pandemia da COVID-19. L'attuale situazione COVID-19 e le capacità del sistema sanitario variano ampiamente all'interno della Regione europea e tutto è in rapida evoluzione. Pertanto, il miglior approccio per mantenere elevati i livelli di copertura vaccinale non potrà essere sempre lo stesso nei diversi Paesi. Tutti devono però fare ogni possibile sforzo per mantenere elevati i livelli di immunità nella popolazione. Considerando che potrebbero esserci delle interruzioni, è fondamentale tenere fin d’ora un elenco dei bambini che hanno saltato dosi di vaccino e sviluppare un piano d'azione ad hoc per il recupero successivo delle dosi non ricevute. Nel documento l’OMS delinea i principi guida per l’organizzazione dei servizi vaccinali, da seguire durante la pandemia COVID-19:Infine, le caratteristiche epidemiologiche, operative e contestuali di ciascun Paese sono uniche e sarebbe impossibile stabilire una strategia adeguata per tutte le situazioni. L’OMS Europa fornisce un algoritmo per aiutare le autorità nazionali a prendere decisioni relative al mantenere in funzione i servizi vaccinali. Si sottolinea inoltre l’importanza di mantenere e rinforzare la sorveglianza delle malattie prevenibili da vaccino, per identificare precocemente e gestire i casi di malattie prevenibili da vaccino. Le raccomandazioni dell’Ufficio Regionale europeo dell’OMS vengono ulteriormente ribadite in un secondo documento dell’OMS “Guiding principles for immunization activities during the COVID-19 pandemic”, in cui si sottolinea che l'elevato potenziale di epidemie di malattie prevenibili da vaccino rende indispensabile per i Paesi mantenere la continuità dei servizi vaccinali ovunque tali servizi possano essere condotti in condizioni di sicurezza. Data di creazione della pagina: 7 aprile 2020Autori: Antonietta Filia, Maria Cristina Rota – Dipartimento Malattie infettive, ISS 
Le dipendenze da sostanze come il tabacco, l’alcol e le droghe ma anche le dipendenze comportamentali (gioco d’azzardo, cibo, internet e nuove tecnologie, doping) sono importanti fattori di rischio per la salute pubblica e lo diventano ancora di più in una situazione particolare come quella correlata alla pandemia da COVID-19 che prevede un periodo di grandi chiusure e di forzata permanenza a casa. L’Istituto Superiore di Sanità (ISS) apre dunque una sezione dedicata alle dipendenze nel contesto COVID-19 per aiutare operatori e cittadini a far fronte all’emergenza con materiale di supporto e approfondimenti sul tema. Data di creazione della pagina: 6 maggio 2020Revisore: Roberta Pacifici - Centro nazionale dipendenze e doping, ISS 
Per garantire risorse adeguate per l'assistenza ai pazienti affetti da COVID-19, continuando allo stesso tempo ad assicurare la chirurgia d’urgenza, durante questo periodo sono stati rinviati molti interventi chirurgici elettivi, come per esempio le protesi d’anca e di ginocchio. Ma cosa possono fare i pazienti che sono in attesa di un intervento di artroprotesi o coloro che sono stati operati di recente per prendersi cura delle proprie articolazioni durante questo periodo di forzata permanenza a casa? Il Registro italiano artroprotesi (RIAP) dell’Istituto Superiore di Sanità (ISS), in collaborazione con la Società italiana di Ortopedia e Traumatologia (SIOT) hanno pubblicato una serie di consigli pratici per migliorare lo stato di salute delle articolazioni anche da soli. Per approfondire consulta il sito delRIAP. Data di creazione della pagina: 4 aprile 2020Revisione a cura di: Marina Torre - Registro italiano artroprotesi (RIAP), ISS 
Da quando, l’11 gennaio 2020, è stata pubblicata la sequenza genetica del virus SARS-CoV-2, scienziati, industrie e altre organizzazioni in tutto il mondo hanno collaborato per sviluppare il prima possibile vaccini sicuri ed efficaci contro il COVID-19. Secondo lapanoramica dell’Organizzazione Mondiale della Sanità (OMS), al 5 gennaio 2021 erano 235 i vaccini candidati in corso di sviluppo, di cui 172 in fase pre-clinica e 63 in fase clinica (15 di questi ultimi nella fase 3). Finora sono stati autorizzati 8 vaccini: 3 in Cina, 2 in Russia, il vaccino prodotto da Moderna, quello prodotto da Università di Oxford-AstraZeneca e il vaccino Pfizer/BioNTech (il primo a ottenere l’autorizzazione in Europa e in Italia). A gennaio 2021 è atteso l’arrivo anche in Europa del vaccino prodotto da Moderna (approvato dall’Agenzia europea del farmaco, EMA, il 6 gennaio 2021), poi dovrebbe essere la volta dei vaccini sviluppati da Università di Oxford-AstraZeneca, Johnson&Johnson e Sanofi. Alcuni vaccini sono realizzati utilizzando la stessa tecnologia (o “piattaforma”) di vaccini attualmente in uso, altri sono realizzati utilizzando nuovi approcci oppure approcci utilizzati recentemente nello sviluppo di vaccini contro SARS e Ebola. L’obiettivo di tutti questi vaccini è quello di produrre una risposta immunitaria al fine di neutralizzare il virus e impedire l’infezione delle cellule. Le principali piattaforme utilizzate sono le seguenti:I vaccini candidati sono testati prima in laboratorio, poi sugli animali e infine su volontari umani. Gli studi presi in esame devono quindi poter confermare l’efficacia e la sicurezza dei vaccini e che i loro benefici siano superiori a qualsiasi potenziale effetto collaterale o rischio. Via via che i vaccini per il COVID-19 saranno somministrati, l'EMA identificherà e valuterà tempestivamente le nuove informazioni e i dati che emergeranno rispetto a benefici e sicurezza, e monitorerà gli eventuali effetti collaterali riportati dalla sorveglianza post-marketing. L'EMA valuta i vaccini contro il COVID-19 sulla base degli stessi standard elevati di qualità, sicurezza ed efficacia applicati a tutti gli altri farmaci da immettere sul mercato. Il 14 dicembre 2020, in accordo con il Ministero della Salute e il Commissario straordinario per l’emergenza COVID-19, l’Agenzia italiana del farmaco (AIFA) ha istituito il comitato scientifico per la sorveglianza post marketing dei vaccini COVID-19. L’obiettivo è coordinare le attività di farmacovigilanza e collaborare al Piano vaccinale relativo all’epidemia da COVID-19, con una funzione strategica di supporto scientifico all’AIFA, al Ministero della Salute e al Servizio sanitario nazionale. Leggi gli approfondimenti su:Data di creazione della pagina: 7 gennaio 2021Revisione a cura di: Antonietta Filia, Maria Cristina Rota, Fortunato “Paolo” D’Ancona – Dipartimento malattie infettive, ISS 
In tutto il mondo, la pandemia da COVID-19 ha avuto un enorme impatto sulla ricerca clinica, con un’accelerazione e una semplificazione senza precedenti dei processi autorizzativi da parte delle Agenzie regolatorie e un aumento esponenziale delle sperimentazioni registrate sui database internazionali. Dall’esigenza di avere una visione globale e critica delle sperimentazioni cliniche in corso è nato il progetto “Trial Clinici” dell’Istituto Superiore di Sanità (ISS), che esegue la mappatura e il monitoraggio periodico di studi per la prevenzione e il trattamento dell’infezione da SARS-CoV-2. I dati raccolti vengono presentati con un’infografica che propone in due diapositive separate la situazione nazionale e quella mondiale. “Studi interventistici per l’emergenza COVID-19. Aggiornamento al 18 dicembre 2020” (pdf 1,6 Mb) + “Lista interventi. Aggiornamento al 18 dicembre 2020” (pdf 233 kb)consulta l’archivio delle infografiche Per gli studi relativi a farmaci, biologici, plasma da convalescenti o plasma iperimmune vengono consultate e integrate le informazioni pubblicamente accessibili dal portale dell’Agenzia Italiana del Farmaco (AIFA) - a cui è stato affidato il compito di valutare tutte le sperimentazioni cliniche sui medicinali per pazienti con COVID-19 (Decreto Legge Cura Italia Art. 17) - e dal portale ClinicalTrials.gov del National Institutes of Health statunitense. Per gli studi sui vaccini vengono consultate le informazioni pubblicamente accessibili dal sito web dell’Organizzazione Mondiale della Sanità (OMS) alla pagina “Draft landscape of COVID-19 candidate vaccines” e dal portale della McMaster University “COVID-clinical trial-tracker”. Data di ultimo aggiornamento: 22 dicembre 2020Data di creazione della pagina: 11 giugno 2020Autori: Maria Buoncervello, Chiara De Nuccio, Cristina Morciano, Lucia Palmisano, Rosa Luisa Potenza, Maria Puopolo, Elena Toschi - Gruppo di lavoro “Trial Clinici”, ISS 
Per venire incontro a un’esigenza informativa volta a facilitare la lettura dei dati che emergono dall’epidemia di COVID-19, i sistemi di sorveglianza a rilevanza nazionale PASSI (dedicato alla popolazione di 18-69 anni) e PASSI d’Argento (dedicato alla popolazione di 65 anni ed oltre), coordinati dall’Istituto Superiore di Sanità (ISS), in collaborazione con le Regioni, e condotti sul territorio dai Dipartimenti di Prevenzione delle Aziende sanitarie locali (ASL), offrono ad operatori e cittadini una serie di analisi tematiche sulla base dei dati raccolti nell’ambito delle loro survey. Le due sorveglianze, infatti, si basano su indagini campionarie della popolazione generale e raccolgono in continuo informazioni sullo stato di salute di adulti e anziani, sui fattori di rischio comportamentali associati all’insorgenza delle patologie croniche e sul grado di adesione ai programmi di intervento che il Paese sta realizzando per la loro prevenzione, al fine di guidare a livello locale le azioni di prevenzione e valutarne l’efficacia nel tempo. Leggi:“PASSI e PASSI d’Argento e la pandemia COVID-19. Primo report nazionale del Modulo COVID”: initaliano (pdf 2,8 Mb) einglese (pdf 2,3 Mb) e leggi il comunicato stampa ISS 
Nonostante a livello globale siano ancora molte le incognite relative al progredire della pandemia di COVID-19, per i Paesi africani la situazione è particolarmente complessa anche perché l’Africa è un continente che consta di 53 Paesi con le più diverse situazioni socio-economiche, sanitarie e politiche nazionali e che riportano, probabilmente non a caso, anche dati molto diversi sullo sviluppo dell’epidemia. È quindi importante, e doveroso, indagare i diversi aspetti che possono emergere nel contesto africano e per questo il Centro Nazionale per la Salute Globale dell’Istituto Superiore di Sanità (ISS) propone una serie di approfondimenti su questo tema: Leggi gli approfondimenti: Data di ultimo aggiornamento della pagina: 26 novembre 2020Data di creazione della pagina: 18 giugno 2020 
Le dipendenze da sostanze come il tabacco, l’alcol e le droghe ma anche le dipendenze comportamentali (gioco d’azzardo, cibo, internet e nuove tecnologie, doping) sono importanti fattori di rischio per la salute pubblica e lo diventano ancora di più in una situazione particolare come quella correlata alla pandemia da COVID-19 che prevede un periodo di grandi chiusure e di forzata permanenza a casa. L’Istituto Superiore di Sanità (ISS) apre dunque una sezione dedicata alle dipendenze nel contesto COVID-19 per aiutare operatori e cittadini a far fronte all’emergenza con materiale di supporto e approfondimenti sul tema. Data di creazione della pagina: 6 maggio 2020Revisore: Roberta Pacifici - Centro nazionale dipendenze e doping, ISS 
L’Ufficio dell’OMS per l’Europa ha pubblicato una interim guidance focalizzata sulla tutela della salute delle persone in carcere o in altri posti di detenzione quali strutture di detenzione per minori e centri per il rimpatrio dei migranti. L’OMS evidenzia che il rispetto per i diritti umani deve costituire il principio guida nel determinare la risposta all’epidemia da COVID-19. Il documento “Preparedness, prevention and control of COVID-19 in prisons and other places of detention” è indirizzato alle autorità carcerarie, di sanità pubblica e politiche, ai direttori e dirigenti delle carceri o degli altri centri di detenzione, al personale sanitario e di custodia che vi lavora. Ha l’obiettivo di coordinare le azioni di sanità pubblica, come aiutare a prevenire la diffusione del virus o a capire come gestire la presenza di un caso sospetto o confermato di COVID-19 tra una delle persone che vive in restrizione o tra il personale. Inoltre, fornisce alcuni consigli alle persone che si trovano in ambienti restrittivi, ai loro familiari e ai membri del personale se sono stati nelle aree colpite dal virus negli ultimi 14 giorni. Le persone private della libertà sono probabilmente più vulnerabili al COVID-19 rispetto alla popolazione generale a causa delle condizioni di ristrettezza in cui vivono. Inoltre, possono andare incontro a un peggior stato di salute perché più esposte a fattori di rischio come fumo, uso di droghe, scarsa igiene, stress psico-fisico, cattiva alimentazione, o pregresse patologie infettive e croniche. Nei luoghi chiusi il virus può essere introdotto e circolare tramite il personale lavorativo, i nuovi ingressi o i famigliari in visita. L’interim guidance propone tre obiettivi principali:Nel documento viene dato ampio risalto alla pianificazione congiunta e alla collaborazione tra il personale sanitario e di custodia, le organizzazioni di sanità pubblica locali e nazionali e i ministeri coinvolti attraverso protocolli e disposizioni nazionali. L’interim guidance dà inoltre indicazioni sulla valutazione e gestione del rischio (screening in ingresso per detenuti, visitatori e lavoratori, insieme a un’anamnesi sanitaria e degli spostamenti e un’eventuale quarantena) e un sistema di riferimento e gestione clinica dei casi sospetti e conclamati di COVID-19. Data di pubblicazione: 17 aprile 2020Autrici: Giulia Marchetti, Maria Grazia Dente; Maria Elena Tosti, Silvia Declich (Centro Nazionale per la Salute Globale); Francesca Marchetti, Francesca Zambri, Angela Giusti (Centro Nazionale per la Prevenzione delle Malattie e la Promozione della Salute) 
Benché in tutti i Paesi le conoscenze sull’impatto della pandemia sulla salute mentale siano ancora limitate e perlopiù derivate da esperienze solo parzialmente assimilabili all’attuale epidemia, come quelle che si riferiscono alle epidemie di SARS o Ebola, è verosimile che la domanda di interventi psicosociali aumenterà notevolmente nei prossimi mesi e anni. L'investimento nei servizi e in programmi di salute mentale a livello nazionale, che hanno sofferto per anni di limitati finanziamenti, è quindi ora più importante che mai. Gli ultimi mesi hanno comportato molte sfide, in particolare per gli operatori sanitari, gli studenti, i familiari dei pazienti affetti da COVID-19, le persone affette da disturbi mentali e più in generale le persone che versano in condizioni socio-economiche svantaggiate, e i lavoratori i cui mezzi di sussistenza sono stati minacciati. L’impatto economico sostanziale della pandemia può infatti ostacolare oltre che i progressi verso la crescita economica anche quelli verso l’inclusione sociale e il benessere mentale. Numerosi studi mostrano che la perdita di produttività lavorativa è tra i principali determinanti della cattiva salute mentale. In Italia, il Centro di Riferimento per le Scienze Comportamentali e la Salute mentale dell’ISS è stato attivo sin dalle prime fasi della pandemia sia attraverso la partecipazione e la conduzione di studi, sia attraverso indagini valutative dello stato dei servizi disponibili per la popolazione. Nel tentativo di comprendere al meglio gli aspetti legati all’impatto della situazione emergenziale sulla salute mentale della popolazione, a giugno il Registro Nazionale Gemelli (RNG), gestito all’interno del Centro, ha avviato un’indagine sulla popolazione di gemelli. Tre le survey previste in un anno per valutare l’impatto sulla vita quotidiana e le ripercussioni della pandemia sull’equilibrio psico-emotivo della popolazione, inclusa la domanda di ricorso a specialisti della salute mentale. Circa 2700 gemelli adulti (età media 45 anni, 64% donne) e 878 famiglie con gemelli minorenni (età media 9 anni) hanno già partecipato allo studio e i primi risultati mostrano che la quasi totalità del campione adulto si è informata costantemente sull’andamento della pandemia utilizzando diversi canali (TV, Radio e siti istituzionali) e che un quarto dei gemelli ritiene le proprie conoscenze ampie. L’85% dei rispondenti o dei loro conviventi non ha avuto, durante il lockdown, sintomi ricollegabili a infezioni da SARS-CoV-2, mentre emerge un evidente impatto della pandemia sulla condizione di salute mentale, in termini di stress percepito e presenza di sintomi ansiosi e depressivi. Sono stati infatti osservati sintomi depressivi o da stress rispettivamente nell’11 e nel 14% del campione. I livelli di ansia invece sono risultati oltre il range di normalità nella metà circa dei soggetti esaminati. Per quanto riguarda i gemelli tra gli 11 e i 17 anni, il 16% ha dormito peggio durante il periodo di lockdown, e almeno il 75% è rimasto in contatto con gli amici tramite messaggi e/o videochiamate. Anche se solo il 4% ha mostrato una forte preoccupazione per la propria salute fisica e mentale, il 13% ha dichiarato di essersi sentito abbastanza spesso triste e l’11% di essersi sentito abbastanza spesso solo. I dati preliminari mostrano dunque come ci sia una forte variabilità nella risposta alla situazione emergenziale e un’analisi più approfondita dei dati consentirà di caratterizzare meglio tutte le informazioni raccolte e comprendere i determinanti di questa risposta. Parallelamente a queste indagini, il Centro ha partecipato a uno studio coordinato dal Dipartimento di Salute Mentale dell'Università della Campania “Luigi Vanvitelli”. L’obiettivo era valutare le aree del funzionamento psicosociale, tra cui la presenza di sintomi dello spettro ansioso-depressivo, ossessivo-compulsivo e post-traumatico da stress. I risultati, ottenuti su un campione di 20.720 partecipanti, evidenziano che durante il lockdown sono aumentati i livelli di ansia, depressione e sintomi legati allo stress, soprattutto nei soggetti di sesso femminile. Inoltre, la durata dell’esposizione al lockdown ha rappresentato un fattore predittivo significativo del rischio di presentare peggiori sintomi ansioso-depressivi. Per quanto riguarda i servizi, nell’ambito del Gruppo di Lavoro “Salute mentale ed emergenza COVID-19”, istituito con decreto del Presidente dell’ISS ad aprile 2020, si è promosso un programma di intervento per gestire l’impatto dell’epidemia di COVID-19 sulla salute mentale e un Programma di intervento per la gestione dell’ansia e della depressione perinatale nell’emergenza e post-emergenza COVID-19. Entrambi i programmi erano mirati a garantire la presa in carico delle persone con disturbi psichiatrici o a elevato rischio di disturbi d’ansia e depressione. In particolare, per quanto riguarda il programma di salute mentale perinatale, (che comprende uno screening e un intervento precoce di dimostrata efficacia) si è proposto di adattarlo per agevolarne l’integrazione, nell’attuale situazione di emergenza, nell’ambito dei diversi programmi di intervento a livello regionale. Il Centro, inoltre, ha fornito indicazioni per la gestione dei bisogni dei familiari di pazienti ricoverati in reparti ospedalieri COVID-19. Per quanto riguarda la presa in carico della cittadinanza in generale e la gestione dell’ansia e dello stress derivanti dall’isolamento e dalla paura delle conseguenze della pandemia, il Centro ha fatto una valutazione sullo stato dei servizi telefonici di primo e secondo livello, stilando due Rapporti che raccolgono raccomandazioni e criticità in materia importanti per la gestione di successive ondate pandemiche o per altre situazioni emergenziali. Il Centro è attualmente impegnato con il ministero della Salute e le principali società scientifiche nel campo della psichiatria in un’indagine conoscitiva sul funzionamento dei servizi di salute mentale dall’inizio dell’epidemia, per verificare se ai pazienti sia stata offerta la continuità delle cure e con quale modalità. La rilevazione, che sarà rivolta a tutti i Dipartimenti di Salute Mentale sul territorio nazionale, sarà importante per riorganizzare la presa in carico e l’assistenza alla luce del permanere delle condizioni emergenziali. Anche per favorire l’accesso ai servizi di salute mentale, Il Centro ha inoltre avviato una collaborazione con il ministero della Salute per l’elaborazione dell’Italian Health Equity Status Report con il coordinamento dell’Ufficio OMS di Venezia. Fattori quali una minore istruzione, un’occupazione di bassa qualità, la povertà e le conseguenti disuguaglianze di reddito possono avere impatto sulla salute mentale perché influenzano l'accesso ai servizi sia a scopo di prevenzione sia per il trattamento degli episodi acuti. Il Centro è stato anche parte del comitato promotore italiano dello studio “The COVID-19 HEalth caRe wOrkErS (HEROES) study”, un progetto di ricerca internazionale che ha coinvolto i cinque continenti attraverso una rete collaborativa di quasi 40 Paesi, mirato a mettere in risalto le difficoltà e i problemi incontrati dagli operatori sanitari, supportare il loro ruolo, e produrre risultati che possano indirizzare azioni e politiche di sostegno rivolte agli operatori stessi e alla riorganizzazione dei servizi. Il ruolo del Centro in questo campo è quello di fornire sostegno metodologico e pratico agli aspetti di coordinamento, organizzazione e valutazione dei programmi di intervento psicosociale, specialmente di prevenzione primaria e intervento precoce, integrazione sociale e lavorativa delle persone con disabilità nel contesto del tessuto sociale, sostegno alle famiglie, e lotta allo stigma. In particolare, il Centro è impegnato nella validazione di interventi community-based ispirati ai principi della personalizzazione della cura e della partecipazione attiva nella società, come ad esempio programmi di inclusione sociale e lavorativa in ambito agricolo (agricoltura sociale) o interventi mirati all’inclusione sociale e al benessere fisico e mentale della persona con disabilità attraverso l’attività fisica e sportiva. L’ attività di ricerca di base del Centro sul ruolo dell’ambiente (fisico e sociale) come determinante di salute (effetti del contatto con la natura e dei rapporti sociali) ha trovato e trova particolare applicazione in un momento in cui la pandemia ha cambiato gli ambienti di vita della persona (confinamento a casa, distanziamento sociale), con molteplici impatti sulla salute mentale. Data di creazione della pagina: 15 ottobre 2020Testo scritto da: Sonia Brescianini, Gemma Calamandrei, Francesca Cirulli, Antonella Gigantesco, Emanuela Medda, Gabriella Palumbo, Angelo Picardi, Maria Antonietta Stazi e Aldina Venerosi - Centro di riferimento per le scienze comportamentali e la salute mentale, ISS 
La sorveglianza integrata, microbiologica e epidemiologica, per COVID-19 raccoglie, confronta e analizza in maniera continua e sistematica, le informazioni su tutti i casi di infezione da SARS-CoV-2 confermati mediante diagnosi molecolare in laboratori di riferimento regionali in Italia. È uno strumento di osservazione necessario e utile sia per informare i cittadini sull’impatto e sull’evoluzione dell’epidemia sia per offrire supporto decisionale per le risposte di sanità pubblica delle autorità sanitarie. In Italia, la sorveglianza COVID-19 ha avuto inizio con la Circolare ministeriale n.1997 del 22 gennaio 2020 che conteneva i primi criteri e le modalità di segnalazione dei casi di infezione da SARS-CoV-2 (al tempo chiamato ancora “nuovo coronavirus”) condivisi con il Dipartimento di Malattie Infettive dell’Istituto Superiore di Sanità (ISS) [1]; a seguire, con l’evolversi della situazione epidemiologica, sono state emanate ulteriori Circolari ministeriali contenti integrazioni e aggiornamenti [2]. Il 27 febbraio 2020 la Protezione Civile, attraverso l’Ordinanza n. 640, ha affidato la sorveglianza epidemiologica e microbiologica, per COVID-19, all’ISS [3]. Il sistema di sorveglianza COVID-19 è coordinato dal Dipartimento Malattie infettive dell’ISS. A livello locale, ogni Regione/Provincia Autonoma ha identificato uno o più referenti. Tutte le Regioni/Province Autonome inviano quotidianamente all’ISS i dati relativi a tutti gli individui con infezione da SARS-CoV-2 confermata in laboratorio. L’ISS ha creato una piattaforma informatica dedicata, che consente la raccolta dei dati sia attraverso un’interfaccia web collegata alla piattaforma stessa sia attraverso l’invio di un dataset. Il Dipartimento di Malattie infettive dell’ISS processa e analizza i dati della piattaforma e li rende disponibili per consentire l’analisi dell’epidemia in tutto il Paese.Per la diagnosi di infezione da SARS-CoV-2 il campione di elezione è un campione delle vie respiratorie. Generalmente, questo campione viene raccolto dalle alte vie respiratorie attraverso un tampone rino-faringeo e oro-faringeo [3]. Secondo i Centers of Disease Control and Prevention (CDC) americani possono essere utilizzati anche il tampone nasale anteriore e il tampone nasale dei turbinati medi [4]. Più raramente, ove disponibile, il campione può essere delle basse vie respiratorie, come ad esempio l’aspirato endo-tracheale (endotracheal-aspirate, ETA) o il lavaggio bronco-alveolare (Broncho-Alveolar Lavage, BAL). Dal campione di materiale biologico, trasportato in laboratorio a temperatura controllata, viene eseguita l’estrazione e la purificazione dell’RNA per la successiva ricerca dell’RNA virale utilizzando una metodica molecolare rapida chiamata Reverse Real-Time PCR (rRT-PCR). [5] Il sistema di sorveglianza è progettato per includere tutti i casi di COVID-19 confermati in laboratorio (figura 1). Il test diagnostico viene eseguito prioritariamente ai casi clinici sintomatici/paucisintomatici e ai contatti a rischio familiari e/o residenziali sintomatici [6]. Pertanto, una parte di persone che non sviluppano i sintomi della malattia potrebbe non essere sottoposta al test. Figura 1: La gestione dei casi sospetti    Le informazioni utilizzate nel sistema di sorveglianza nazionale COVID-19 provengono da un complesso flusso di dati che inizia a livello locale. I casi sospetti di COVID-19, siano essi a casa in isolamento domiciliare o ricoverati in ospedale, vengono sottoposti al test diagnostico molecolare per SARS-CoV-2. I campioni vengono inviati e analizzati nei laboratori regionali di riferimento. I laboratori regionali informano del risultato le Aziende Sanitarie Locali (ASL), che coordinano il flusso di dati tra i casi, gli ospedali, i medici di medicina generale (MMG) e i pediatri di libera scelta (PLS) al fine di raccogliere informazioni dettagliate su ogni individuo che risulta positivo al test. I referenti regionali per la sorveglianza epidemiologica COVID-19 raccolgono poi le informazioni dei casi di tutte le ASL. Nella fase iniziale dell'epidemia i laboratori regionali inviavano all’ISS tutti campioni positivi a Sars-CoV-2 per la conferma della diagnosi; allo stato attuale inviano solo un ristretto numero di campioni, per la caratterizzazione genetica (vedi figura 2). Figura 2: Come funziona il flusso dei dati nel sistema di sorveglianza, delle persone positive a COVID-19  Tra il momento in cui una persona acquisisce l’infezione da SARS-CoV-2 e il momento in cui avviene la registrazione della relativa notifica di malattia nel sistema di sorveglianza integrata COVID-19 trascorre un intervallo di tempo che può essere molto variabile ma, in media, è di circa 2 o 3 settimane. Ciò è dovuto a vari aspetti che sono legati alle caratteristiche dell’infezione, a quelle della persona infettata, al contesto organizzativo dei servizi sanitari locali e/o regionali. Passano infatti, nella quasi totalità dei casi, tra i 5 e i 14 giorni prima che l’individuo sviluppi i sintomi della malattia (tempo di incubazione) e per la gran parte dei casi il tampone per la diagnosi viene effettuato solo dopo la comparsa dei sintomi; nel caso una persona infettata sia un contatto stretto di un caso positivo, può essere testata anche prima di sviluppare i sintomi, ma difficilmente potrà essere diagnosticata come positiva prima di 4-5 giorni dall’infezione perché il numero di particelle virali che si sono replicate durante i primi giorni non è sufficientemente alto per essere rilevato con i test diagnostici attuali; nel caso la persona non sia già nota come contatto stretto e non sospetti di essersi infettata, quando svilupperà i sintomi potrebbe aspettare qualche giorno prima di contattare il proprio medico di medicina generale o di recarsi al pronto soccorso; a sua volta il medico, sulla base dei sintomi, della loro gravità ed anche della sua valutazione di rischio di possibile esposizione a SARS-CoV-2 potrà aspettare qualche giorno prima di richiedere l’effettuazione del tampone; la rapidità nell’effettuazione del tampone e della successiva diagnosi da parte del laboratorio dipenderà dal numero di richieste sul proprio territorio, dal personale disponibile e dalla capacità del laboratorio di analisi. Infine, dopo il risultato positivo dato dal laboratorio, potrà esserci un ulteriore tempo variabile nella trasmissione delle informazioni all’ISS sulla base della modalità organizzativa e gestionale della regione. Lo schema in figura 3 riporta schematicamente la timeline del processo di notifica con intervalli di tempo indicativi dal tempo “zero” in cui avviene l’infezione. Figura 3: Timeline del processo di notifica  In Italia esistono due principali fonti di informazione sull’epidemia COVID-19: la Protezione Civile (PC) e l’ISS. I dati di entrambe le istituzioni possono differire perché il tipo di dati e la modalità di raccolta sono diversi. La Protezione Civile raccoglie quotidianamente informazioni sul numero totale di test positivi, decessi, ricoveri in ospedale e ricoveri in terapia intensiva in ogni Provincia d’Italia. L’ISS, invece, chiede alle Regioni di fornire dettagli individuali su tutti i casi, compresi i dati demografici, lo stato clinico e le comorbidità. I dati aggregati hanno il vantaggio di essere più rapidi e facili da raccogliere, mentre i dati individuali richiedono più tempo ma permettono un’analisi più dettagliata e accurata. Si sottolinea che la situazione mutevole sia dal punto di vista epidemiologico/sanitario che da quello legislativo, può richiedere che la sorveglianza integrata COVID-19 subisca modifiche e/o adeguamenti. Data di ultimo aggiornamento: 28 maggio 2020Data di pubblicazione: 30 gennaio 2020Autori: Flavia Riccardo, Xanthi Andrianou, Antonino Bella, Martina Del Manso, Alberto Mateo Urdiales, Massimo Fabiani, Stefania Bellino, Stefano Boros, Fortunato (Paolo) D'Ancona, Maria Cristina Rota, Antonietta Filia, Ornella Punzo, Andrea Siddu, Maria Fenicia Vescio, Corrado Di Benedetto, Marco Tallon, Alessandra Ciervo, Patrizio Pezzotti, Paola Stefanelli – ISS 
La sorveglianza integrata, microbiologica e epidemiologica, per COVID-19 raccoglie, confronta e analizza in maniera continua e sistematica, le informazioni su tutti i casi di infezione da SARS-CoV-2 confermati mediante diagnosi molecolare in laboratori di riferimento regionali in Italia. È uno strumento di osservazione necessario e utile sia per informare i cittadini sull’impatto e sull’evoluzione dell’epidemia sia per offrire supporto decisionale per le risposte di sanità pubblica delle autorità sanitarie. In Italia, la sorveglianza COVID-19 ha avuto inizio con la Circolare ministeriale n.1997 del 22 gennaio 2020 che conteneva i primi criteri e le modalità di segnalazione dei casi di infezione da SARS-CoV-2 (al tempo chiamato ancora “nuovo coronavirus”) condivisi con il Dipartimento di Malattie Infettive dell’Istituto Superiore di Sanità (ISS) [1]; a seguire, con l’evolversi della situazione epidemiologica, sono state emanate ulteriori Circolari ministeriali contenti integrazioni e aggiornamenti [2]. Il 27 febbraio 2020 la Protezione Civile, attraverso l’Ordinanza n. 640, ha affidato la sorveglianza epidemiologica e microbiologica, per COVID-19, all’ISS [3]. Il sistema di sorveglianza COVID-19 è coordinato dal Dipartimento Malattie infettive dell’ISS. A livello locale, ogni Regione/Provincia Autonoma ha identificato uno o più referenti. Tutte le Regioni/Province Autonome inviano quotidianamente all’ISS i dati relativi a tutti gli individui con infezione da SARS-CoV-2 confermata in laboratorio. L’ISS ha creato una piattaforma informatica dedicata, che consente la raccolta dei dati sia attraverso un’interfaccia web collegata alla piattaforma stessa sia attraverso l’invio di un dataset. Il Dipartimento di Malattie infettive dell’ISS processa e analizza i dati della piattaforma e li rende disponibili per consentire l’analisi dell’epidemia in tutto il Paese.Per la diagnosi di infezione da SARS-CoV-2 il campione di elezione è un campione delle vie respiratorie. Generalmente, questo campione viene raccolto dalle alte vie respiratorie attraverso un tampone rino-faringeo e oro-faringeo [3]. Secondo i Centers of Disease Control and Prevention (CDC) americani possono essere utilizzati anche il tampone nasale anteriore e il tampone nasale dei turbinati medi [4]. Più raramente, ove disponibile, il campione può essere delle basse vie respiratorie, come ad esempio l’aspirato endo-tracheale (endotracheal-aspirate, ETA) o il lavaggio bronco-alveolare (Broncho-Alveolar Lavage, BAL). Dal campione di materiale biologico, trasportato in laboratorio a temperatura controllata, viene eseguita l’estrazione e la purificazione dell’RNA per la successiva ricerca dell’RNA virale utilizzando una metodica molecolare rapida chiamata Reverse Real-Time PCR (rRT-PCR). [5] Il sistema di sorveglianza è progettato per includere tutti i casi di COVID-19 confermati in laboratorio (figura 1). Il test diagnostico viene eseguito prioritariamente ai casi clinici sintomatici/paucisintomatici e ai contatti a rischio familiari e/o residenziali sintomatici [6]. Pertanto, una parte di persone che non sviluppano i sintomi della malattia potrebbe non essere sottoposta al test. Figura 1: La gestione dei casi sospetti    Le informazioni utilizzate nel sistema di sorveglianza nazionale COVID-19 provengono da un complesso flusso di dati che inizia a livello locale. I casi sospetti di COVID-19, siano essi a casa in isolamento domiciliare o ricoverati in ospedale, vengono sottoposti al test diagnostico molecolare per SARS-CoV-2. I campioni vengono inviati e analizzati nei laboratori regionali di riferimento. I laboratori regionali informano del risultato le Aziende Sanitarie Locali (ASL), che coordinano il flusso di dati tra i casi, gli ospedali, i medici di medicina generale (MMG) e i pediatri di libera scelta (PLS) al fine di raccogliere informazioni dettagliate su ogni individuo che risulta positivo al test. I referenti regionali per la sorveglianza epidemiologica COVID-19 raccolgono poi le informazioni dei casi di tutte le ASL. Nella fase iniziale dell'epidemia i laboratori regionali inviavano all’ISS tutti campioni positivi a Sars-CoV-2 per la conferma della diagnosi; allo stato attuale inviano solo un ristretto numero di campioni, per la caratterizzazione genetica (vedi figura 2). Figura 2: Come funziona il flusso dei dati nel sistema di sorveglianza, delle persone positive a COVID-19  Tra il momento in cui una persona acquisisce l’infezione da SARS-CoV-2 e il momento in cui avviene la registrazione della relativa notifica di malattia nel sistema di sorveglianza integrata COVID-19 trascorre un intervallo di tempo che può essere molto variabile ma, in media, è di circa 2 o 3 settimane. Ciò è dovuto a vari aspetti che sono legati alle caratteristiche dell’infezione, a quelle della persona infettata, al contesto organizzativo dei servizi sanitari locali e/o regionali. Passano infatti, nella quasi totalità dei casi, tra i 5 e i 14 giorni prima che l’individuo sviluppi i sintomi della malattia (tempo di incubazione) e per la gran parte dei casi il tampone per la diagnosi viene effettuato solo dopo la comparsa dei sintomi; nel caso una persona infettata sia un contatto stretto di un caso positivo, può essere testata anche prima di sviluppare i sintomi, ma difficilmente potrà essere diagnosticata come positiva prima di 4-5 giorni dall’infezione perché il numero di particelle virali che si sono replicate durante i primi giorni non è sufficientemente alto per essere rilevato con i test diagnostici attuali; nel caso la persona non sia già nota come contatto stretto e non sospetti di essersi infettata, quando svilupperà i sintomi potrebbe aspettare qualche giorno prima di contattare il proprio medico di medicina generale o di recarsi al pronto soccorso; a sua volta il medico, sulla base dei sintomi, della loro gravità ed anche della sua valutazione di rischio di possibile esposizione a SARS-CoV-2 potrà aspettare qualche giorno prima di richiedere l’effettuazione del tampone; la rapidità nell’effettuazione del tampone e della successiva diagnosi da parte del laboratorio dipenderà dal numero di richieste sul proprio territorio, dal personale disponibile e dalla capacità del laboratorio di analisi. Infine, dopo il risultato positivo dato dal laboratorio, potrà esserci un ulteriore tempo variabile nella trasmissione delle informazioni all’ISS sulla base della modalità organizzativa e gestionale della regione. Lo schema in figura 3 riporta schematicamente la timeline del processo di notifica con intervalli di tempo indicativi dal tempo “zero” in cui avviene l’infezione. Figura 3: Timeline del processo di notifica  In Italia esistono due principali fonti di informazione sull’epidemia COVID-19: la Protezione Civile (PC) e l’ISS. I dati di entrambe le istituzioni possono differire perché il tipo di dati e la modalità di raccolta sono diversi. La Protezione Civile raccoglie quotidianamente informazioni sul numero totale di test positivi, decessi, ricoveri in ospedale e ricoveri in terapia intensiva in ogni Provincia d’Italia. L’ISS, invece, chiede alle Regioni di fornire dettagli individuali su tutti i casi, compresi i dati demografici, lo stato clinico e le comorbidità. I dati aggregati hanno il vantaggio di essere più rapidi e facili da raccogliere, mentre i dati individuali richiedono più tempo ma permettono un’analisi più dettagliata e accurata. Si sottolinea che la situazione mutevole sia dal punto di vista epidemiologico/sanitario che da quello legislativo, può richiedere che la sorveglianza integrata COVID-19 subisca modifiche e/o adeguamenti. Data di ultimo aggiornamento: 28 maggio 2020Data di pubblicazione: 30 gennaio 2020Autori: Flavia Riccardo, Xanthi Andrianou, Antonino Bella, Martina Del Manso, Alberto Mateo Urdiales, Massimo Fabiani, Stefania Bellino, Stefano Boros, Fortunato (Paolo) D'Ancona, Maria Cristina Rota, Antonietta Filia, Ornella Punzo, Andrea Siddu, Maria Fenicia Vescio, Corrado Di Benedetto, Marco Tallon, Alessandra Ciervo, Patrizio Pezzotti, Paola Stefanelli – ISS 
In questa fase di convivenza con il COVID-19, la comunità rappresenta il luogo dove si “gioca” il controllo dell’epidemia ma dove, allo stesso tempo, si possono trovare nuove opportunità per interventi di prevenzione e promozione della salute. Questa affermazione è confermata dall’esperienza sul campo dei professionisti che nella fase di emergenza sono stati impegnati nei Dipartimenti di Prevenzione delle strutture territoriali dei Servizi sanitari regionali, gli stessi Dipartimenti che, nella fase successiva al lockdown, sono stati riconosciuti come elemento chiave nel controllo della pandemia. Quelle che seguono sono le riflessioni emerse dai racconti di alcuni professionisti che lavorano nei Dipartimenti di Prevenzione di Regioni diverse (Veneto, Piemonte, Emilia-Romagna, Lazio, Calabria) e che svolgono attività differenziate in base alle loro specifiche professionalità. Contattati telefonicamente o per e-mail, gli operatori hanno raccontato la propria esperienza professionale all’interno dei Dipartimenti di Prevenzione, mettendo in evidenza aspetti e questioni che sarebbe opportuno prendere in considerazione per affrontare l’attuale fase di emergenza. Le riflessioni raccolte, organizzate e raggruppate per argomenti, riflettono quanto pubblicato in diversi documenti e articoli scientifici e rappresentano una risorsa da non disperdere in quanto strumenti preziosi per individuare nodi problematici e punti di forza, che possono incidere sulla capacità di risposta dei servizi del territorio, alla luce dell’impatto diversificato della pandemia tra le Regioni e delle differenze di risorse umane ed economiche di cui dispongono i Dipartimenti di Prevenzione nelle diverse realtà locali. I Dipartimenti di Prevenzione, attraverso i Servizi di Igiene e Sanità Pubblica (SISP), sono fondamentali per la sorveglianza delle nuove infezioni e l’interruzione della catena di trasmissione del virus. Nella fase 1 della pandemia di COVID-19 la capacità di risposta dei SISP è stata notevolmente rafforzata grazie al contributo di professionisti provenienti dai diversi Servizi del Dipartimento, che si sono resi disponibili in quanto molte attività sul territorio erano state rallentate o sospese. In tal modo, i servizi territoriali hanno potuto garantire le attività necessarie come: il contact tracing, le indagini epidemiologiche, la sorveglianza sanitaria per i casi positivi e per i loro contatti, l’informazione costante ai cittadini attraverso un servizio telefonico dedicato, la richiesta di tamponi, la gestione della piattaforma informatica per la raccolta dei dati, la comunicazione con i medici di medicina generale (MMG) e con le amministrazioni locali, la gestione delle segnalazioni, l’assistenza a domicilio per l’effettuazione dei tamponi. In alcuni casi, hanno collaborato anche operatori provenienti da Servizi esterni al Dipartimento di Prevenzione, con professionalità e competenze diverse. Inoltre, giovani medici specializzandi, personale in pensione e volontari si sono spesi per far sì che i servizi fossero in grado di rispondere alla pandemia in modo adeguato. Per circa due mesi, il carico di lavoro è stato oneroso, raggiungendo anche le 10-12 ore al giorno, a seconda della Regione di appartenenza. Nonostante lo slancio e la disponibilità a mettersi in gioco, nella fase iniziale per gli operatori non è stato semplice far fronte agli eventi. In alcuni casi la situazione è apparsa caotica, è mancata l’organizzazione, la consapevolezza della tempistica, delle attività da svolgere e delle competenze necessarie. L’esigenza di instaurare rapidamente delle misure organizzative con scarse risorse, ha talora generato stanchezza e frustrazione negli operatori, con una percezione di insoddisfazione per il lavoro svolto. Inoltre, l’afflusso di un gran numero di figure professionali con diverse competenze e diversa capacità operativa ha richiesto flessibilità e ha rappresentato una sfida organizzativa in un contesto di emergenza del tutto nuovo, in cui è stato necessario attuare cambiamenti e aggiustamenti continui ed è stato essenziale individuare velocemente le azioni e il personale necessari. Con la dotazione di personale aggiuntivo, di un software specifico e di protocolli operativi, la gestione dell’emergenza è migliorata e anche la percezione degli operatori rispetto al proprio lavoro è risultata più soddisfacente. Secondo l’esperienza dei professionisti coinvolti è essenziale lavorare in équipe multidisciplinari e promuovere la conoscenza e lo scambio tra gruppi di lavoro diversi. È altrettanto fondamentale favorire la costituzione di un gruppo di coordinamento e di un sistema di comunicazione continuo che possa facilitare la collaborazione e l’integrazione e quindi sostenere l’operatività, attraverso la messa in atto delle azioni programmate. Durante la fase iniziale della pandemia, la stretta collaborazione e comunicazione tra servizi territoriali e ospedale ha rappresentato, infatti, una risorsa importante oltre che una necessità, rafforzata anche grazie all’implementazione dell’assistenza domiciliare, come servizio trasversale tra territorio e ospedale. Il lavoro di collaborazione tra équipe ha sostenuto anche l’integrazione extra-aziendale tra ASL, Regione, Rete ospedaliera, medici di medicina generale, pediatri di libera scelta, enti locali e Terzo settore. A questo proposito, secondo gli operatori sarebbe importante insistere sul ruolo della formazione, affinché il personale sanitario cresca professionalmente con una forma mentis orientata all’integrazione e alla comunicazione tra ospedale e territorio. La mancanza di coordinamento e di un sistema di comunicazione organico può contribuire ad accrescere le problematiche di tipo organizzativo che possono generare incomprensioni, insoddisfazione e sfiducia tra gli operatori stessi ed essere percepiti dal cittadino come inefficienza del sistema. Per evitare che ciò accada, è necessario rafforzare il binomio efficacia-efficienza, consolidando in anticipo procedure e protocolli per essere preparati all’emergenza e ascoltare le necessità di tutte le parti coinvolte (medici di medicina generale, sindaci, cittadini, etc.). Nella fase di piena emergenza si sono chiariti anche alcuni aspetti procedurali riguardanti il flusso delle informazioni: è emerso che per facilitare la gestione e il ritorno delle informazioni è meglio non attivare più flussi informativi per uno stesso target, utilizzando mezzi di comunicazione diversi (e-mail, telefono, siti web). Infatti, spesso, le stesse richieste e comunicazioni, provenendo da canali diversi, si moltiplicano, mentre sarebbe più utile realizzare un punto unico informativo, che garantisca il ritorno dell’informazione, o attivare un sistema di filtri. Ad esempio, nella comunicazione con i cittadini passare attraverso i medici di medicina generale può essere un modo efficace, sia per selezionare le richieste che per diffondere informazioni validate. L’ascolto è importante ma va governato, altrimenti si può generare insoddisfazione e malcontento. Le figure professionali di servizi diversi si sono ben integrate tra loro, manifestando dedizione e senso di appartenenza. L’arrivo di forze esterne al SISP ha permesso di inserire competenze nuove, di attivare sinergie tra conoscenze tecniche differenti e instaurare un proficuo scambio di “saperi”, una “contaminazione di competenze” che potrebbe favorire collaborazioni future. Ad esempio, nel campo delle malattie infettive, si potrebbero sperimentare interventi a sostegno del cambiamento dei comportamenti di individui e comunità utilizzando i criteri della promozione della salute, con un approccio multi-componente, intersettoriale e partecipativo, ma adeguati alla necessità di risposte rapide che caratterizza questo tipo di malattie. La mancanza di un sistema informatizzato con piattaforme intercomunicanti e la conseguente circolazione delle informazioni in formato cartaceo, ha causato problemi organizzativi, ritardi, difficoltà nello scambio di informazioni e dati epidemiologici, con importanti ricadute sulla tempestività della messa in atto delle misure di controlloAppare quindi evidente la necessità di potenziare la dotazione tecnologica dei Servizi per poter disporre di un sistema informatizzato e integrato che si interfacci con altri sistemi informativi, per mettere in rete dati clinici e di laboratorio e per attivare una rapida comunicazione tra figure professionali e contesti diversi (laboratori, MMG e ASL). Tuttavia sul territorio è presente la disponibilità a un approccio pragmatico sul piano tecnologico e organizzativo: nell’ambito dell’assistenza primaria, in alcuni casi, per la rilevazione di parametri clinici da remoto (saturazione di ossigeno, pressione arteriosa) è stata utilizzata la telemedicina, che garantisce interventi di facile e veloce applicazione, rigorosi sul piano della pratica medica e della sicurezza. In piena emergenza, le condizioni e il carico di lavoro, la difficoltà a fronteggiare problemi complessi, la paura del contagio e la stanchezza dovuta alla carenza di risorse umane, la scarsità di mezzi, strumenti e strategie, la necessità di rimodulare più volte l’organizzazione in base al numero di casi crescente e alle esigenze gestionali, hanno contribuito a generare stress tra gli operatori che, in alcuni contesti, hanno potuto usufruire di sevizi di consulenza psicologica messi a disposizione dalla ASL. Nonostante le difficoltà, l’emergenza ha messo in luce anche dei punti di forza: La situazione emergenziale ha confermato che occorre lavorare di più sul e con il territorio, porre attenzione all’analisi del contesto per poi poter progettare interventi mirati quali il coinvolgimento delle comunità, l’utilizzo di strumenti di ricerca qualitativa e una migliore integrazione tra le diverse figure professionali. Con lo stato di emergenza sono state interrotte molte attività di prevenzione e promozione della salute, con possibili ripercussioni future sulla salute delle persone e sulle disuguaglianze. Sarà dunque importante nella fase post pandemica capire se e come sono cambiate le comunità, perché le azioni di prevenzione e promozione della salute dovranno tener conto di questo cambiamento, non solo per migliorare la risposta alla pandemia, ma anche per recuperare le ricadute negative sul benessere psicofisico e sulle disuguaglianze. È urgente garantire il pieno coinvolgimento delle comunità, rivitalizzare le Reti esistenti nei territori per coinvolgere il Terzo settore, comitati di cittadini e volontariato, in accordo con il governo centrale, regionale e locale. A questo si collega la necessità di disporre di una strategia comunicativa efficace in grado di attivare “percorsi bidirezionali”, così che le comunità non siano solo le destinatarie di un contenuto informativo o esecutivo, ma possano diventare parte attiva e partecipe  e, attraverso l’ascolto, fornire indicazioni, esprimere bisogni, preoccupazioni ed eventuali resistenze alle misure di prevenzione stabilite dagli organi istituzionali, nonché avere chiarezza sulle risorse di cui possono disporre. Inoltre, lo stress causato dalla pandemia, l’impatto che questa ha avuto e l’importante legame tra stili di vita e vissuti emotivi complessi di operatori e cittadini, suggeriscono l’opportunità di rafforzare sul territorio i servizi di psicologia e di salute mentale affinché abbiano un ruolo attivo, in un’ottica di promozione della salute. Dovrebbero inoltre essere potenziati anche i servizi di prossimità con il territorio a bassa soglia di accesso, orientati alla prevenzione e promozione della salute di popolazioni target, come i consultori familiari. È necessario potenziare i Dipartimenti di prevenzione per affrontare le emergenze in modo strutturato e organico, dando la priorità a: Occorre sollecitare la consapevolezza e la partecipazione della comunità, nei diversi contesti di vita e di lavoro, senza la quale l’opera di tanti professionisti impegnati nella prevenzione e promozione della salute, rischia di fallire. Data di creazione della pagina: 3 settembre 2020Testo scritto da: Barbara De Mei, Chiara Cattaneo, Ilaria Lega, Letizia Sampaolo, Monica Valli - Centro Nazionale per la Prevenzione delle malattie e la Promozione della Salute, CNAPPS - ISS 
Mettere in risalto le difficoltà e i problemi incontrati dagli operatori sanitari durante l’epidemia da COVID-19, supportare il loro ruolo, e produrre risultati che possano indirizzare azioni e politiche di sostegno rivolte agli operatori stessi e alla riorganizzazione dei servizi. Questi gli obiettivi principali dello studio HEROES (The COVID-19 HEalth caRe wOrkErS (HEROES) study) a cui partecipano 28 Paesi distribuiti in 5 continenti, tra cui l’Italia con l’Istituto Superiore di Sanità (ISS). Partecipa rispondendo a un questionario on line (la compilazione richiede circa 15 minuti). C’è tempo fino al 30 giugno 2020. Leggi l’approfondimento.Lo stress è una reazione a eventi eccezionali che comporta azioni di ri-adattamento all’ambiente e pertanto ha un forte impatto sull’equilibrio mentale e fisico. Le reazioni associate allo stress si accompagnano spesso a spossatezza fisica, tremori, tachicardia, pesantezza mentale, difficoltà a concentrarsi, nervosismo, ansia e paura, fino a sfociare nel panico. L’esposizione prolungata a stimoli stressanti rappresenta un fattore potenziale di rischio per molte patologie, incluse quelle psichiatriche o cardiovascolari. Per questa ragione, prima che questo stato si cronicizzi in una forma psicopatologica invalidante, è importante mettere in atto azioni strategiche che possano ripristinare una condizione di equilibrio psicofisico e che possano darci la sensazione di aver recuperato il ‘controllo’ della situazione. In un’emergenza come quella che stiamo vivendo in seguito alla pandemia di COVID-19, l’esposizione allo stress riguarda sia le famiglie e le persone confinate in casa, sia gli operatori sanitari chiamati a fronteggiare l’impatto dell’epidemia. Data di ultimo aggiornamento: 4 giugno 2020Data di creazione di pagina: 28 marzo 2020 
Per venire incontro a un’esigenza informativa volta a facilitare la lettura dei dati che emergono dall’epidemia di COVID-19, i sistemi di sorveglianza a rilevanza nazionale PASSI (dedicato alla popolazione di 18-69 anni) e PASSI d’Argento (dedicato alla popolazione di 65 anni ed oltre), coordinati dall’Istituto Superiore di Sanità (ISS), in collaborazione con le Regioni, e condotti sul territorio dai Dipartimenti di Prevenzione delle Aziende sanitarie locali (ASL), offrono ad operatori e cittadini una serie di analisi tematiche sulla base dei dati raccolti nell’ambito delle loro survey. Le due sorveglianze, infatti, si basano su indagini campionarie della popolazione generale e raccolgono in continuo informazioni sullo stato di salute di adulti e anziani, sui fattori di rischio comportamentali associati all’insorgenza delle patologie croniche e sul grado di adesione ai programmi di intervento che il Paese sta realizzando per la loro prevenzione, al fine di guidare a livello locale le azioni di prevenzione e valutarne l’efficacia nel tempo. Leggi:“PASSI e PASSI d’Argento e la pandemia COVID-19. Primo report nazionale del Modulo COVID”: initaliano (pdf 2,8 Mb) einglese (pdf 2,3 Mb) e leggi il comunicato stampa ISS 
In considerazione dell’emergenza sanitaria legata al focolaio di infezione da SARS-CoV-2, il Sistema Nazionale Linee Guida dell’Istituto Superiore di Sanità (ISS) ha aperto una sezione apposita dedicata alla raccolta dei documenti scientifici più attendibili sull’argomento, per offrire agli operatori sanitari, pazienti, cittadini e decisori gli elementi utili a combattere l’epidemia di COVID-19, nel rispetto delle norme vigenti e delle migliori evidenze disponibili. La rassegna, in continuo aggiornamento, comprende revisioni sistematiche di letteratura, Linee Guida evidence e consensus based e position statements di organizzazioni scientifiche e agenzie sanitarie internazionali, oltre alle disposizioni del Ministero della Salute inerenti la malattia. Le tematiche affrontate vanno dalle questioni di prevenzione e controllo dell’infezione, in una prospettiva di salute pubblica, alla cura e assistenza dei singoli casi in ambito ospedaliero e territoriale, come pure l’appropriatezza d’uso delle risorse sanitarie e professionali, segnatamente nell’area critica (Terapie Intensive e Sub-Intensive). Sono inclusi anche documenti che affrontano le problematiche etiche di accesso alle cure in condizioni di limitata disponibilità di mezzi e personale sanitario. Data di ultimo aggiornamento: 13 marzo 2020Data di pubblicazione: 11 marzo 2020 
La prevenzione e il controllo delle infezioni (Infection prevention and control, IPC) è un approccio scientifico e pratico finalizzato a prevenire i rischi causati dalle infezioni per pazienti e operatori sanitari. Si basa sulle conoscenze relative alle malattie infettive, all’epidemiologia, alle scienze sociali e sul rafforzamento del sistema sanitario. L'IPC occupa una posizione unica nel campo della sicurezza dei pazienti e della copertura sanitaria universale di qualità, poiché è fondamentale per gli operatori sanitari e i pazienti in ogni singolo contesto sanitario. Nessun Paese, nessuna struttura sanitaria, anche all'interno dei sistemi sanitari più avanzati, può affermare di essere totalmente esente dal problema delle infezioni associate all'assistenza sanitaria. La necessità di avere programmi IPC a livello nazionale e a livello di struttura è chiaramente rafforzata all'interno dell'”Elenco dei 100 indicatori sanitari fondamentali dell'Organizzazione mondiale della Sanità (OMS)” (Global Reference List of 100 Core Health Indicators). In Italia, l’Istituto Superiore di Sanità, a seguito dell’epidemia da COVID-19 ha predisposto un Gruppo di lavoro dedicato specificamente alla prevenzione e controllo delle infezioni, che tra le diverse attività si occupa anche della pubblicazione di una serie di rapporti tecnici volti a fornire indicazioni sull’IPC. Data di creazione della pagina: 19 marzo 2020 Autore: Fortunato “Paolo” D’Ancona - Dipartimento Malattie infettive, ISS 
Nelle strutture socio assistenziali e sanitarie, dove persone con disabilità, con gravi patologie neurologiche e/o anziane vivono a stretto contatto tra loro e con il personale (sanitario e non) che li assiste, gli effetti dell’emergenza sanitaria da COVID-19 possono essere particolarmente gravi. È noto, infatti, che gli anziani o chi ha patologie concomitanti sono a maggior rischio di un esito grave della malattia e che gli operatori sanitari sono una categoria più esposta all’infezione da SARS-CoV-2. Inoltre, è importante sottolineare che queste strutture, così come altre comunità semichiuse, sono anche a maggior rischio di microfocolai epidemici. Per monitorare la situazione e dare sostegno al personale impiegato in queste strutture, l’Istituto Superiore di Sanità (ISS) è impegnato su più fronti con attività di sorveglianza mirate a individuare eventuali strategie di rafforzamento dei programmi di prevenzione controllo delle infezioni (Infection prevention and control, IPC) e con attività di supporto volte a fornire risorse e indicazioni sugli ambiti di prevenzione e preparazione della struttura alla gestione di eventuali casi sospetti/confermati di COVID-19. Data di creazione della pagina: 10 aprile 2020Revisori: Fortunato “Paolo” D’Ancona*, Nicola Vanacore**, ISS* Dipartimento Malattie infettive**Centro Nazionale per la Prevenzione delle malattie e la Promozione della Salute 
Attenzione: I ricercatori ISS, non hanno partecipato alla realizzazione di questi materiali. Riteniamo tuttavia importante mettere a disposizione degli operatori sanitari le traduzioni delle informazioni più importanti realizzate da associazioni ed enti. Ricordiamo inoltre che in queste pagine si parla di una situazione in rapida evoluzione e quindi le informazioni potrebbero non risultare sempre allineate con i dati e le informazioni più recenti disponibili   In questa pagina sono disponibili le traduzioni, in alcune delle lingue più parlate tra la popolazione straniera, di alcuni materiali divulgativi relativi al virus SARS-CoV-2 e a COVID-19, realizzati con lo scopo di informare quante più persone possibili sulla situazione attuale e fornire loro un quadro delle indicazioni ufficiali. Coronavirus - 10 consigli per chi si prende cura degli anzianiÈ online un opuscolo dell’ISS con dieci consigli per chi si prende cura degli anziani. Tra le informazioni: le vie di trasmissione del virus, i consigli su come prevenire il contagio e le indicazioni su come gestire la presenza di sintomi. Il testo è disponibile in italiano,English,Español,Français,Português,Română,Polsku eРусский. COVID-19: cose da sapereÈ la sezione del sito dell'INMP (Istituto Nazionale salute, Migrazioni e Povertà) dedicata a COVID-19. Tra i materiali, una sintesi delle informazioni, raccomandazioni, regole di comportamento, obblighi e divieti di interesse della popolazione per il contenimento della diffusione del COVID-19. I contenuti di questa sezione sono redatti con un linguaggio semplice, in modo da poter essere fruibili da tutti, e tradotti in inglese, francese, cinese e rumeno. Il contenuto delle pagine è, coerentemente con il mutevole quadro normativo di riferimento, in continuo aggiornamento. Per maggiori informazioni visita ilsito. Juma Map webpageLa piattaforma Juma-Covid-19 realizzato da ARCI con il supporto di UNHCR, promuove un accesso tempestivo ad informazioni di qualità e utili per affrontare la crisi ed è in costante aggiornamento. Si può anche scegliere la lingua dell’intera pagina (in Italiano, Inglese/English, Francese/Français, Amarico/አማርኛ, Arabo/አማርኛ, Bengalese/বাংলা, Cinese/简体中文, Spagnolo/Español, Persiano/فارسی, Russo/Русский, Somalo/˜اَف صَومالي, Urdu/اردو). Nella piattaforma sono disponibili informazioni raccolte da una pluralità di fonti e organizzazioni, istituzionali e non, in diversi formati, sia testo che infografiche, che coprono le seguenti aree: salute e prevenzione, regole e comportamenti e asilo e immigrazione. Inoltre, è stata create un repository di materiali utili prodotti sul tema COVID-19, di natura sia sanitaria che legale. Vai al sito. Regione Emilia-RomagnaNel portale Sociale della Regione Emilia-Romagna sono raccolti i materiali tradotti da Comuni, AULS, Cooperative, Associazioni per spiegare agli stranieri che vivono in Italia l’emergenza legata al Nuovo Coronavirus. Vai al sito. Regione Valle d’AostaSul sito della Regione è disponibile la traduzione dell’autocertificazione necessaria per spostarsi albanese, arabo, cinese, inglese e spagnolo. Si raccomanda tuttavia la compilazione e l’uso della versione italiana. Consorzio Il Nodo soc. coop. (Sicilia)#ItDependsOnUs, questo è il nome della campagna di sensibilizzazione lanciata dai progetti SPRAR/SIPROIMI di Acireale e Catania: 9 video realizzati dal consorzio Il Nodo in altrettante lingue, tra cui mandingo, pulaar e pashto. OIM ItaliaBrochure multilingue, con le misure da adottare per affrontare l’emergenza legata al Nuovo Coronavirus, in linea con quanto stabilito dall'Organizzazione mondiale della sanità. Ministero degli Affari Esteri e della Cooperazione InternazionaleSul sito del MAE sono consultabili le risposte alle domande frequenti sul Decreto #IoRestoaCasa, nelle principali lingue veicolari. Save the Children L’organizzazione traduce in diverse lingue 10 suggerimenti per parlare di Coronavirus ai bambini.Qui la raccolta di articoli e video (sottotitoli in italiano). 10 comportamenti da seguire: i consigli ufficiali del ministero della SaluteARCI rende disponile in inglese, francese, cinese, rumeno, spagnolo, arabo, bengali, urdu, somalo, russo, amarico, tigrino, bambarà, wolof i 10 comportamenti consigliati dal Ministero della Salute (con Traduzioni eseguite da volontarie e volontari della Associazione Naga - Milano, Arci Milano e dalla rete dei mediatori del Numero Verde per richiedenti asilo e rifugiati ARCI). Inoltre il Numero Verde per richiedenti asilo e rifugiati (800905570), e dedicata in particolare a migranti, rifugiati e richiedenti asilo, rimarrà attivo per tutta la durata dell'emergenza, avvalendosi della consulenza dei medici di Médecins du Monde - Missione Italia, in collaborazione con UNICEF Italia, per garantire orientamento e accesso ai servizi medico-sanitari. Vai al sito. Il Coronavirus spiegato a migranti, richiedenti asilo e persone con poca dimestichezza con la lettura in italianoL'associazione di volontariato Il Grande Colibrì ed altre associazioni hanno tradotto alcune indicazioni basilari di igiene e di condotta, e alcune brevi note, in: Albanese/Shqip, Arabo/عربية, Bambara, Bangla/বাংলা, Bosniaco/Bosanski, Bulgaro/Български, Cinese/汉语, Croato/Hrvatski, Francese/Français, Inglese/English, Macedone/Македонски, Mandinka, Montenegrino/Crnogorski, Pashtu/پښتو, Pidgin Nigeriano/Nigerian Pidgin, Portoghese/Português, Punjabi/ਪੰਜਾਬੀ, Rumeno/Română, Russo/Русский Язык, Serbo/Srpski, Singalese/සිංහල, Somalo/Af Soomaali, Spagnolo/Español, Tedesco/Deutsch, Thailandese/ภาษาไทย, Tigrino/ትግርኛ, Turco/Türkçe, Twi, Ucraino/Укрaïнська, Urdu/اردو, Wolof. Sono inoltre disponibili testi in italiano semplificato (scritto in stampatello maiuscolo per facilitare anche chi ha meno dimestichezza con la lettura). Tali materiali vengono aggiornati con nuove informazioni e nuove lingue. Vai alsito. DPCM 8 marzo 2020Sul sito del Consiglio Italiano per i Rifugiati, è disponibile la traduzione dei punti chiave del DPCM dell'8 marzo 2020 in arabo, urdu, bengalese, spagnolo, francese e inglese (realizzata dall'Associazione Diritti per tutti di Brescia). Vai alsito. OMS su COVID-19  Sul sito dell'OMS tutte le informazioni sono disponibili anche in arabo/العربية, cinese/中文, inglese, francese, russo/Русский e spagnolo. Vai al sito. Data di creazione della pagina: 28 maggio 2020 
Non esiste alcuna evidenza che gli animali domestici giochino un ruolo nella diffusione di SARS-CoV-2 che riconosce, invece, nel contagio interumano la via principale di trasmissione. Tuttavia, poiché la sorveglianza veterinaria e gli studi sperimentali suggeriscono che gli animali domestici siano, occasionalmente, suscettibili a SARS-CoV-2, è importante proteggere gli animali di pazienti affetti da COVID-19, limitando la loro esposizione. Il virus SARS-CoV-2, lasciato il suo probabile serbatoio animale selvatico, si è diffuso rapidamente in tutti i continenti, trovando nella specie umana una popolazione recettiva e in grado di permettergli una efficiente trasmissione intraspecifica. L'elevata circolazione del virus tra gli esseri umani sembra però non risparmiare, in alcune occasioni, gli animali che condividono con l'uomo ambiente domestico, quotidianità e affetto. Al 2 aprile 2020, a fronte di 800 mila casi confermati nel mondo di COVID-19 nell’uomo, sono solamente 4 i casi documentati di positività da SARS-CoV-2 negli animali da compagnia: due cani e un gatto ad Hong Kong e un gatto in Belgio. In tutti i casi, all'origine dell'infezione negli animali vi sarebbe la malattia dei loro proprietari, tutti affetti da COVID-19. Il dato, per quanto limitato a poche osservazioni, merita attenzione. A questi casi di infezione avvenuta naturalmente, si stanno infatti aggiungendo i risultati degli studi sperimentali effettuati in laboratorio su alcune specie domestiche. Questi confermerebbero la suscettibilità del gatto, del furetto e, in misura minore, del cane all’infezione da SARS-CoV-2. Le evidenze disponibili suggeriscono che l’esposizione degli animali a SARS-CoV-2 possa dare luogo a infezioni asintomatiche/paucisintomatiche, ovvero manifestarsi con malattia vera e propria. Nei due cani e nel gatto osservati ad Hong Kong, l'infezione si è evoluta in forma asintomatica. Il gatto descritto in Belgio ha, invece, sviluppato una sintomatologia respiratoria e gastroenterica a distanza di una settimana dal rientro della proprietaria dall'Italia. L'animale ha mostrato anoressia, vomito, diarrea, difficoltà respiratorie e tosse ma è andato incontro a un miglioramento spontaneo a partire dal nono giorno dall'esordio della malattia. Il rapporto realizzato dal Comitato scientifico istituito presso l'Agenzia federale Belga per la Sicurezza alimentare segnala che nel vomito e nelle feci dell'animale era presente un'elevata carica virale. Questo rilievo unitamente ai sintomi clinici, fa ipotizzare che l'animale, dopo essere stato esposto al contagio da parte della sua proprietaria, sia andato incontro a una infezione virale produttiva, ovvero accompagnata da una attiva replicazione del virus. È opportuno sottolineare che, in tutti e 4 i casi descritti, gli accertamenti diagnostici sono stati condotti mediante tecniche molecolari e, al momento, non sono disponibili dati di isolamento virale, utili a definire con maggiore certezza lo stato di infezione. Tuttavia, in uno dei due cani di Hong Kong la positività degli accertamenti sierologici supporta l'ipotesi che il cane fosse infetto da SARS-CoV-2. Essendo SARS-CoV-2 un virus nuovo, occorre intensificare gli sforzi per raccogliere ulteriori segnali dell’eventuale comparsa di malattia nei nostri animali da compagnia, evitando tuttavia di generare allarmi ingiustificati. Vivendo in ambienti a forte circolazione virale a causa della malattia dei loro proprietari, non è inatteso che anche gli animali possano, occasionalmente, contrarre l'infezione. Ma, nei casi osservati, gli animali sono stati incolpevoli “vittime”. Non esiste infatti alcuna evidenza che cani o gatti giochino un ruolo nella diffusione epidemica di SARS-CoV-2 che riconosce, invece, nel contagio interumano la via di trasmissione. Tuttavia, la possibilità che gli animali domestici possano contrarre l'infezione pone domande in merito alla gestione sanitaria degli animali di proprietà di pazienti affetti da COVID-19. La raccomandazione generale è quella di adottare comportamenti utili a ridurre quanto più possibile l'esposizione degli animali al contagio, evitando, ad esempio, i contatti ravvicinati con il paziente, così come si richiede agli altri membri del nucleo familiare. Gli organismi internazionali che si sono occupati dell'argomento raccomandano di evitare effusioni e di mantenere le misure igieniche di base che andrebbero sempre tenute come il lavaggio delle mani prima e dopo essere stati a contatto con gli animali, con la lettiera o la scodella del cibo. A margine di tutto ciò occorre sottolineare che gli animali domestici contribuiscono alla nostra gioia e al nostro benessere, soprattutto in periodi di stress come quelli che stiamo vivendo. In assenza di sintomi riferibili a COVID-19 e se non si è in isolamento domiciliare, passare del tempo con il proprio animale domestico e accompagnare il proprio cane nell'uscita quotidiana (nel rispetto della normativa) contribuisce a mantenere in salute noi stessi e i nostri amici animali. Bisogna considerare che le conoscenze sul virus SARS-CoV-2 sono in rapida evoluzione e dunque quanto detto è da considerarsi ad interim. Tuttavia, l'Istituto Superiore di Sanità (ISS) ritiene utile promuovere lo scambio di conoscenze, man mano che queste sono rese disponibili, per il benessere e salute degli animali da compagnia e dei loro proprietari e dunque fornirà gli aggiornamenti necessari per rimanere in linea con l’evolversi della letteratura scientifica e delle posizioni ufficiali delle principali autorità nazionali e internazionali e per fornire informazioni dettagliate e indicazioni di comportamento Il Rapporto ISS COVID-19 n. 16/2020 - “Animali da compagnia e SARS-cov-2: cosa occorre sapere, come occorre comportarsi. Versione del 19 aprile 2020” (pdf 2,1 Mb) Il poster “Animali da compagnia: consigli per un accudimento sicuro” (pdf 274 kb) Data di ultimo aggiornamento: 22 aprile 2020Data di creazione della pagina: 4 marzo 2020Autore: Umberto Agrimi – direttore del Dipartimento Sicurezza alimentare, nutrizione e sanità pubblica veterinaria, ISS 
Da quando, l’11 gennaio 2020, è stata pubblicata la sequenza genetica del virus SARS-CoV-2, scienziati, industrie e altre organizzazioni in tutto il mondo hanno collaborato per sviluppare il prima possibile vaccini sicuri ed efficaci contro il COVID-19. Secondo lapanoramica dell’Organizzazione Mondiale della Sanità (OMS), al 5 gennaio 2021 erano 235 i vaccini candidati in corso di sviluppo, di cui 172 in fase pre-clinica e 63 in fase clinica (15 di questi ultimi nella fase 3). Finora sono stati autorizzati 8 vaccini: 3 in Cina, 2 in Russia, il vaccino prodotto da Moderna, quello prodotto da Università di Oxford-AstraZeneca e il vaccino Pfizer/BioNTech (il primo a ottenere l’autorizzazione in Europa e in Italia). A gennaio 2021 è atteso l’arrivo anche in Europa del vaccino prodotto da Moderna (approvato dall’Agenzia europea del farmaco, EMA, il 6 gennaio 2021), poi dovrebbe essere la volta dei vaccini sviluppati da Università di Oxford-AstraZeneca, Johnson&Johnson e Sanofi. Alcuni vaccini sono realizzati utilizzando la stessa tecnologia (o “piattaforma”) di vaccini attualmente in uso, altri sono realizzati utilizzando nuovi approcci oppure approcci utilizzati recentemente nello sviluppo di vaccini contro SARS e Ebola. L’obiettivo di tutti questi vaccini è quello di produrre una risposta immunitaria al fine di neutralizzare il virus e impedire l’infezione delle cellule. Le principali piattaforme utilizzate sono le seguenti:I vaccini candidati sono testati prima in laboratorio, poi sugli animali e infine su volontari umani. Gli studi presi in esame devono quindi poter confermare l’efficacia e la sicurezza dei vaccini e che i loro benefici siano superiori a qualsiasi potenziale effetto collaterale o rischio. Via via che i vaccini per il COVID-19 saranno somministrati, l'EMA identificherà e valuterà tempestivamente le nuove informazioni e i dati che emergeranno rispetto a benefici e sicurezza, e monitorerà gli eventuali effetti collaterali riportati dalla sorveglianza post-marketing. L'EMA valuta i vaccini contro il COVID-19 sulla base degli stessi standard elevati di qualità, sicurezza ed efficacia applicati a tutti gli altri farmaci da immettere sul mercato. Il 14 dicembre 2020, in accordo con il Ministero della Salute e il Commissario straordinario per l’emergenza COVID-19, l’Agenzia italiana del farmaco (AIFA) ha istituito il comitato scientifico per la sorveglianza post marketing dei vaccini COVID-19. L’obiettivo è coordinare le attività di farmacovigilanza e collaborare al Piano vaccinale relativo all’epidemia da COVID-19, con una funzione strategica di supporto scientifico all’AIFA, al Ministero della Salute e al Servizio sanitario nazionale. Leggi gli approfondimenti su:Data di creazione della pagina: 7 gennaio 2021Revisione a cura di: Antonietta Filia, Maria Cristina Rota, Fortunato “Paolo” D’Ancona – Dipartimento malattie infettive, ISS 
Le ipotesi che suggeriscono correlazioni tra le aree a maggior inquinamento atmosferico e la diffusione del virus responsabile della COVID-19 hanno sollecitato la richiesta di pareri all’Istituto Superiore di Sanità (ISS) e stimolato molti gruppi di studiosi a collaborare per esaminare il problema e le possibili associazioni. Tuttavia, l’incertezza che ancora riguarda molti aspetti di questa epidemia richiede quindi una certa cautela e un approfondimento delle eventuali relazioni causa-effetto. L’esposizione all’inquinamento atmosferico indoor e outdoor - e in particolare al materiale particellare PM (PM10, PM2,5), agli ossidi di azoto (NO e NO2), nonché all’ozono (O3) - può determinare un insieme di effetti sanitari avversi già ampiamente descritti nella letteratura scientifica accreditata. Nel 2016, l’Organizzazione Mondiale della Sanità (OMS) ha stimato che globalmente sono circa 7 milioni le morti premature all’anno correlate a questo fattore di rischio, con il 91% di questi decessi a carico dei Paesi a basso-medio reddito e relative alle popolazioni delle aree del sud asiatico, sub-sahariane e dell’America latina. In particolare, per la popolazione europea sono state stimate circa 550.000 morti premature. Inoltre, l’OMS ha dedicato particolare attenzione agli effetti sanitari dovuti ai livelli di inquinamento degli ambienti indoor, determinati principalmente dall’uso di combustibili di bassa qualità per il riscaldamento degli ambienti e dalla preparazione dei cibi, ma anche dall’uso di sostanze chimiche per l’igiene personale e per la pulizia degli ambienti, aromi per la profumazione indoor, pitture, vernici, ecc. Questa componente riveste un ruolo rilevante se si considera che la popolazione trascorre la maggior parte del tempo in ambienti chiusi (abitazione, scuola, lavoro, solo per citarne alcuni). A livello globale, i principali effetti sanitari correlati all’inquinamento dell’aria indoor e outdoor sono relativi all’aumento delle malattie non trasmissibili (Non Communicable Diseases, NCD), che includono principalmente le malattie croniche del sistema cardiocircolatorio quali le malattie ischemiche del cuore (infarto miocardico, ictus cerebrale), quelle dell’apparato respiratorio, come l’asma, la bronco pneumopatia cronica ostruttiva (BPCO), che porta a una maggiore predisposizione alle infezioni respiratorie, e il cancro del polmone per esposizioni sul lungo periodo. Più recentemente all’esposizione cronica all’inquinamento atmosferico e al PM2,5 si associano patologie quali il diabete, un ritardo nello sviluppo neurologico dei bambini così come effetti neurologici degenerativi nella popolazione adulta/anziana. Gli effetti a breve termine sono supportati da molti studi dedicati a singole città e/o a aree urbane aggregate e riguardano una ridotta capacità polmonare, aggravamento e complicanze dell’asma e, per esposizione durante la gestazione, un basso peso alla nascita del bambino. L’ampia letteratura scientifica si è anche dedicata a indagare quale sia la popolazione più suscettibile agli effetti dell’esposizione all’inquinamento atmosferico indoor e outdoor. Le caratteristiche di suscettibilità includono principalmente una predisposizione genetica, fattori socioeconomici, età, durata e intensità dell’esposizione, la presenza di malattie preesistenti, come asma, BPCO e fibrosi cistica. Molti studi evidenziano che i bambini, e più in generale la popolazione di età inferiore ai 14 anni, è la più suscettibile agli effetti sanitari acuti delle infezioni alle basse vie respiratorie. Un altro aspetto da sottolineare è la natura del materiale particellare. Il PM (sia quello emesso direttamente nell’aria, che quello prodotto durante i processi di conversione gas-particelle) è una miscela complessa di inquinanti organici e inorganici, costituito dal materiale carbonioso derivante dai diversi processi di combustione che lo generano (per esempio, nelle aree a intensa urbanizzazione il PM deriva essenzialmente dai processi di combustione di sorgenti mobili e fisse come i veicoli a motore, gli impianti per la produzione di energia), ma anche da un insieme di altre sostanze particolarmente tossiche per l’uomo (microinquinanti inorganici e organici come: metalli, idrocarburi policiclici aromatici, diossine). La composizione qualitativa e quantitativa del PM varia quindi molto in funzione della tipologia di sorgenti di emissione che lo producono. Gli effetti sanitari che ne derivano dipendono non solo dai livelli di concentrazione a cui le popolazioni sono esposte ma anche da molti altri fattori, che includono le sorgenti, le trasformazioni fisiche e chimiche di precursori, il clima, e la specifica situazione locale (orografica e topografica) delle aree urbane e non urbane che ne influenzano la “qualità” e la composizione. Vivere in aree urbane dove l’inquinamento atmosferico è elevato incide sullo stato di salute generale della popolazione, come dimostrano gli studi di numerosi gruppi di ricercatori scientifici nazionali e internazionali. La popolazione di queste aree presenta alcuni profili di salute particolari, come registra anche il sistema di sorveglianza PASSI dell’ISS. Dai dati PASSI, emerge che nella popolazione adulta che vive nelle città metropolitane è maggiore la prevalenza di persone con sintomi depressivi, con diagnosi di malattia cronica respiratoria (bronchite cronica, enfisema, insufficienza respiratoria o asma bronchiale), diabete e tumore. Questi eccessi risultano statisticamente significativi anche tenendo conto delle differenze nella struttura per età, genere e caratteristiche sociali di chi vive nelle metropoli, rispetto a chi vive in altre aree urbane o rurali del Paese. Gli stili di vita hanno sicuramente un peso nel determinare questo quadro e fra i residenti nelle città metropolitane si osserva una maggiore quota di sedentari e fumatori. L’Agenzia Ambientale Europea (EEA) ogni anno produce un report sul Burden of Disease dell’inquinamento atmosferico in Europa in base ai livelli di concentrazione dei singoli inquinanti misurati (PM2,5, NO2 e O3) dalla rete di monitoraggio dell’aria presente in ciascun Paese (concentrazioni variabili anche in funzione delle condizioni meteorologiche peculiari registrate ogni anno, oltre al numero e alla qualità di funzionalità delle centraline). Nel report 2019 (dati riferiti al 2017) l’EEA stima per l’Italia, per esposizione a PM2,5, circa 60.000 morti premature. Va ricordato che le misure delle postazioni di monitoraggio dell’aria sono finalizzate alla corretta gestione dei territori per l’individuazione di possibili soluzioni di riduzione dell’inquinamento e rappresentano solo una misura indicativa dell’esposizione, considerando inoltre che ormai la popolazione trascorre la maggior parte del tempo in ambienti indoor. In merito alla possibilità di un’associazione diretta della diffusione dell’infezione da SARS-CoV-2 con le aree a elevato livello di inquinamento atmosferico è necessario porre una particolare cautela, trattandosi di un’infezione virale, sottoposta a meccanismi di trasmissione attraverso il contagio diversi da quelli che caratterizzano la diffusione dell’inquinamento atmosferico. In Italia, l’ipotesi di un’associazione è stata avanzata in virtù del fatto che aree come Lombardia, Veneto ed Emilia-Romagna, dove il virus ha presentato la maggiore diffusione, si registrano generalmente le maggiori concentrazioni degli inquinanti atmosferici misurati e controllati secondo quanto indicato e prescritto dalla legislazione di settore (DLgs 155/2010). Tuttavia, la diffusione del virus si è presentata attraverso focolai circoscritti all’interno di zone della macroarea di appartenenza (pianura padana) sottoposta a valori di inquinamento atmosferico elevati e piuttosto omogenei; altre aree a forte inquinamento atmosferico, anche se prossime, sono rimaste inizialmente escluse e interessate, solo successivamente, con minor forza dalla contaminazione del virus. Si osserva, inoltre, che a seguito delle disposizioni governative, la ridotta mobilità delle persone e la chiusura di molte attività produttive, ha portato a una progressiva e significativa riduzione dei livelli di inquinamento dell’aria (PM10, PM2,5, NO2, benzene). Va considerato che le aree dove il virus ha evidenziato l’impatto più elevato, sono le aree italiane sia ad elevata densità di popolazione sia a più alta produttività del Paese. In questi territori sono presenti il maggior numero di aziende con vocazione e crescita internazionale che hanno continui e frequenti rapporti con Paesi stranieri (in particolare Stati Uniti, Cina e Federazione Russa), con conseguente alta mobilità dei lavoratori. Infatti, molti approfondimenti epidemiologici in corso per studiare e comprendere come il virus sia entrato e si sia diffuso nell’area evidenziano l’importanza della componente legata ai rapporti di lavoro internazionali e il conseguente contagio diretto tra persone, oltre all’iniziale diffusione del contagio in strutture sanitarie (ospedaliere e residenze sanitarie assistite, RSA), che ha agito quale forte moltiplicatore dell’infezione. Le misure di minimizzazione degli spostamenti e di distanziamento sociale che sono state adottate stanno mostrando tutta la loro efficacia, evidenziando ancora una volta il meccanismo preferenziale di contagio della malattia COVID-19. Lo studio di eventuali relazioni di causalità tra la diffusione del virus e l’inquinamento atmosferico, in particolare di PM (PM10 e PM2,5), necessita quindi di essere attentamente analizzato, approfondendo la conoscenza di eventuali fattori confondenti che possono suggerire spurie associazioni causa-effetto. In sintesi, la complessità del fenomeno, insieme alla parziale conoscenza di alcuni fattori che possono giocare o aver giocato un ruolo nella trasmissione e diffusione dell’infezione da SARS-CoV-2, rende al momento molto incerta una valutazione di associazione diretta tra elevati livelli di inquinamento atmosferico e la diffusione dell’epidemia da COVID-19, o del suo ruolo di amplificazione dell’infezione. Appare dunque necessario pianificare e realizzare studi caratterizzati da adeguati disegni e protocolli di indagine, e corredati da modelli di analisi che consentano di comprendere il ruolo giocato dalle molteplici variabili coinvolte nel fenomeno, effettuando anche un’analisi comparativa su scala più ampia quale quella europea e internazionale. Un elemento di sicuro approfondimento potrà essere rappresentato dal ruolo dell’ambiente indoor/outdoor nel suo complesso nel determinare lo stato di salute generale della popolazione, in particolare quella residente nelle aree urbane, e come questo possa aver influito sulla gravità degli esiti dell’infezione da SARS-CoV-2. Per esempio, l’analisi dei decessi su un ampio campione di casi effettuato dall’ISS ha mostrato come la mortalità per COVID-19 sia stata elevata in soggetti che già presentavano una o più patologie (malattie respiratorie, cardiocircolatorie, obesità, diabete, malattie renali, ecc), sulle quali la qualità ambientale indoor e outdoor e gli stili di vita, in ambiente urbano, possono aver giocato un ruolo. Uno studio che l’Università di Harvard ha presentato come pre-print, fornisce alcuni spunti di riflessione ma si basa su indicazioni parziali e presenta ampie incertezze ancora da risolvere (come gli autori stessi descrivono nei supplementary materials). Tra queste, sicuramente la modalità di conteggio dei decessi per COVID-19 ancora non completamente chiarite e standardizzate nonché la stima delle concentrazioni di PM2,5 sul territorio degli USA che si basa sull’applicazione di modellistica che deve tener conto delle misure effettuate nelle postazioni fisse, le quali non hanno una distribuzione omogenea sul territorio. Questo fattore introduce un’incertezza sulla rappresentatività spaziale delle stime del modello e gli stessi autori evidenziano una ampia variabilità dell’accuratezza del modello per aree geografiche diverse. Il lavoro dei ricercatori di Harvard mostra dunque alcune carenze metodologiche importanti, tra le quali non ultima la mancanza di controllo per autocorrelazione spaziale sia della esposizione a PM atmosferico sia del contagio. La diversa distribuzione spaziale delle postazioni di misura dell’inquinamento atmosferico che deve tener conto dell’alta disomogeneità dei territori (aree metropolitane, rurali, industriali, montane, costiere), come avviene anche in Italia, rappresenta un elemento di incertezza nella stima dell’esposizione inalatoria al PM2,5 indoor e outdoor della popolazione. La complessità del fenomeno necessita quindi di ulteriori approfondimenti per completare e risolvere le incertezze ed eventuali relazioni spurie, la covarianza tra variabili, il ruolo dei confondenti e dei modificatori di effetto, ecc. In merito all’argomento la comunità scientifica ha espresso la sua opinione pubblicando, principalmente in rete, una serie di contributi alcuni dei quali di seguito indicati e dai quali sono tratti elementi riportati e discussi in questo documento:   Data creazione della pagina: 4 maggio 2020Autori: Gaetano Settimo¹, Maria Eleonora Soggiu¹, Maria Masocco², Angela Spinelli²¹Dipartimento Ambiente e Salute, ISS²Centro Nazionale Prevenzione delle Malattie e Promozione della Salute, ISS 
I coronavirus (CoV) sono un’ampia famiglia di virus respiratori che possono causare malattie da lievi a moderate, dal comune raffreddore a sindromi respiratorie come la MERS (sindrome respiratoria mediorientale, Middle East respiratory syndrome) e la SARS (sindrome respiratoria acuta grave, Severe acute respiratory syndrome). Sono chiamati così per le punte a forma di corona che sono presenti sulla loro superficie. I coronavirus sono comuni in molte specie animali (come i cammelli e i pipistrelli) ma in alcuni casi, se pur raramente, possono evolversi e infettare l’uomo per poi diffondersi nella popolazione. Un nuovo coronavirus è un nuovo ceppo di coronavirus che non è stato precedentemente mai identificato nell'uomo. I coronavirus umani conosciuti ad oggi, comuni in tutto il mondo, sono sette, alcuni identificati diversi anni fa (i primi a metà degli anni Sessanta) e alcuni identificati nel nuovo millennio. Coronavirus umani comuni1 - 229E (coronavirus alpha) 2 - NL63 (coronavirus alpha) 3 - OC43 (coronavirus beta) 4 - HKU1 (coronavirus beta) Altri coronavirus umani 5 - MERS-CoV (il coronavirus beta che causa la Middle East respiratory syndrome) 6 - SARS-CoV (il coronavirus beta che causa la Severe acute respiratory syndrome) 7 - SARS-CoV-2 (il coronavirus che che causa la COVID-19)   Data di pubblicazione: 23 gennaio 2020Autori: Giovanni Rezza, Antonino Bella, Flavia Riccardo, Patrizio Pezzotti - Dipartimento Malattie infettive, ISS 
Nelle strutture socio assistenziali e sanitarie, dove persone con disabilità, con gravi patologie neurologiche e/o anziane vivono a stretto contatto tra loro e con il personale (sanitario e non) che li assiste, gli effetti dell’emergenza sanitaria da COVID-19 possono essere particolarmente gravi. È noto, infatti, che gli anziani o chi ha patologie concomitanti sono a maggior rischio di un esito grave della malattia e che gli operatori sanitari sono una categoria più esposta all’infezione da SARS-CoV-2. Inoltre, è importante sottolineare che queste strutture, così come altre comunità semichiuse, sono anche a maggior rischio di microfocolai epidemici. Per monitorare la situazione e dare sostegno al personale impiegato in queste strutture, l’Istituto Superiore di Sanità (ISS) è impegnato su più fronti con attività di sorveglianza mirate a individuare eventuali strategie di rafforzamento dei programmi di prevenzione controllo delle infezioni (Infection prevention and control, IPC) e con attività di supporto volte a fornire risorse e indicazioni sugli ambiti di prevenzione e preparazione della struttura alla gestione di eventuali casi sospetti/confermati di COVID-19. Data di creazione della pagina: 10 aprile 2020Revisori: Fortunato “Paolo” D’Ancona*, Nicola Vanacore**, ISS* Dipartimento Malattie infettive**Centro Nazionale per la Prevenzione delle malattie e la Promozione della Salute 
Il rapporto sulle caratteristiche dei pazienti deceduti positivi a COVID-19 in Italia viene aggiornato periodicamente su questa pagina. report in English “Characteristics of COVID-19 patients dying in Italy Report based on available data on December 16th, 2020” (pdf 182 kb)Indice rapportoIl presente report descrive le caratteristiche di 63.573 pazienti deceduti e positivi a SARS-CoV-2 in Italia riportati dalla Sorveglianza Integrata COVID-19 coordinata dall’Istituto Superiore di Sanità. La Tabella riporta la distribuzione geografica dei decessi secondo le tre fasi che hanno caratterizzato la pandemia dall’inizio al 16 dicembre 2020: la prima ondata (marzo-maggio), la fase di bassa incidenza (giugno-settembre), e la seconda ondata (ottobre-dicembre), quest’ultima ancora in corso.I dati di sorveglianza sui decessi sono in continuo aggiornamento e consolidamento ed entrambe le attività necessitano di tempi per essere esplicate. Ogni Regione ha la propria organizzazione per l’aggiornamento e relativi tempi di esecuzione. Nel leggere quindi i dati per Regione, bisogna tenere conto che i tempi di notifica, controllo, verifica e aggiornamento dei dati varia da Regione a Regione e da periodo a periodo; ciò può implicare variazioni (in aumento e/o in diminuzione) e differenze sia con i dati già pubblicati nei report precedenti, sia con i dati pubblicati dalla Protezione Civile. Va inoltre considerato che le differenze regionali nella percentuale di decessi riportate in tabella non devono essere interpretate in termini di rischio. La letalità dipende infatti dal numero di infezioni avvenute in ciascuna Regione in un arco temporale compatibile con l’eventuale osservazione dell’evento fatale. A questo proposito, occorre anche tener presente che la differenza tra il numero di infezioni e casi notificati può variare a livello regionale e nel corso del tempo in funzione di diverse strategie di accesso al test adottate durante l’epidemia, distorcendo così il confronto della letalità regionale. Tabella: Distribuzione geografica dei pazienti deceduti SARS-CoV-2 positivi per periodomarzo-maggiogiugno-settembreottobre-16 dicembreTotaleREGIONEN%N%N%N%Lombardia16.35947,660733,07.10426,024.07037,9Emilia Romagna4.31312,51739,42.2328,26.71810,6Piemonte4.09111,91266,91.3264,85.5438,7Veneto1.9505,724813,52.88410,55.0828,0Lazio8402,41437,82.0997,73.0824,8Toscana1.0453,0965,21.7646,52.9054,6Campania4771,4583,22.1027,72.6374,1Liguria1.5164,41387,59743,62.6284,1Puglia5241,5754,11.4605,32.0593,2Sicilia3000,9573,11.6546,02.0113,2Marche9812,970,42230,81.2111,9Abruzzo4461,3372,05972,21.0801,7Friuli Venezia Giulia3461.0211.16322.39991.6Trento4021,240,23891,47951,3Bolzano2900,820,13801,46721,1Umbria750,290,54461,65300,8Sardegna1310,4241,33611,35160,8Valle d'Aosta1430,460,32060,83550,6Calabria960,340,22250,83250,5Basilicata290,120,11430,51740,3Molise220,120,11460,51700,3         Totale34.376100,01839100,027.347100,063.562100,0Nota: per 11 decessi non è stato possibile valutare il periodo; il numero dei morti, relativi al periodo ottobre - 16 dicembre, è in fase di consolidamento a causa del ritardo di notifica. L’età media dei pazienti deceduti e positivi a SARS-CoV-2 è 80 anni   (mediana 82, range 0-109, Range InterQuartile - IQR 75-88). Le donne   decedute sono 27.132 (42,7%). L’età mediana dei pazienti deceduti positivi   a SARS-CoV-2 è più alta di oltre 30 anni rispetto a quella dei pazienti   che hanno contratto l’infezione (età mediane: pazienti deceduti 82 anni –   pazienti con infezione 48 anni). Le donne decedute dopo aver contratto   infezione da SARS-CoV-2 hanno un’età più alta rispetto agli uomini (età   mediane: donne 85 – uomini 80). L’andamento dell’età media dei pazienti deceduti positivi a SARS-CoV-2   per settimana di calendario, a partire dalla 3° settimana di febbraio 2020   (la data del primo decesso risale al 21 febbraio 2020). L’età media dei   decessi settimanali è andata sostanzialmente aumentando fino agli 85 anni   (1° settimana di luglio) per poi calare leggermente Il grafico presenta le più comuni patologie croniche preesistenti   (diagnosticate prima di contrarre l’infezione) in un campione di pazienti   deceduti. Questo dato è stato ottenuto da 5962 deceduti per i quali è   stato possibile analizzare le cartelle cliniche. Le cartelle cliniche sono   inviate all’ISS dagli ospedali secondo tempistiche diverse,   compatibilmente con le prioritarie delle attività svolte negli ospedali   stessi. Il campione è quindi di tipo opportunistico, rappresenta solo i   decessi in soggetti che hanno avuto necessità del ricovero, e le Regioni   sono rappresentate cercando di conservare una proporzionalità rispetto al   numero di decessi. Il numero medio di patologie osservate in questa   popolazione è di 3,6 (mediana 3, Deviazione Standard 2,1). Complessivamente, 184 pazienti (3,1% del campione) presentavano 0   patologie, 739 (12,4%) presentavano 1 patologia, 1095 (18,4%) presentavano   2 patologie e 3944 (66,2%) presentavano 3 o più patologie.Prima del ricovero in ospedale, il 21% dei pazienti deceduti SARS-CoV-2   positivi seguiva una terapia con ACE-inibitori e il 14% una terapia con   Sartani (bloccanti del recettore per l'angiotensina).Le più comuni patologie croniche preesistenti nei pazienti deceduti   distinte per uomini (n=3589) e donne (n=2373). Nelle donne il numero medio   di patologie osservate è di 3,8 (mediana 4, Deviazione Standard 2,0). Negli uomini il numero medio di patologie osservate è di 3,5 (mediana 3,   Deviazione Standard 2,1). La tabella 1 riassume le principali caratteristiche dei decessi con COVID-19 avvenuti nei 3 periodi dall’inizio della pandemia nel 2020: il periodo iniziale (marzo-maggio), il secondo periodo (giugno-settembre) e il terzo (ottobre-dicembre), anche se quest’ultimo è ancora in corso. Complessivamente i dati erano rappresentativi del 9,6% dei deceduti dall’inizio della pandemia; in particolare, del 13,3% dei deceduti tra marzo e maggio, del 27,5% dei deceduti tra giugno e settembre e del 3,7% dei deceduti tra ottobre e dicembre.Nell’intero arco temporale preso in considerazione, aumentano i decessi di persone con 3 o più patologie preesistenti e diminuiscono quelli con meno patologie o nessuna: ciò sembra indicare che nel secondo e nel terzo periodo i decessi riguardano persone più anziane e con una condizione di salute preesistente peggiore rispetto ai decessi relativi al primo trimestre (tabella   1).Estremamente diverso nei tre periodi è anche l’uso di farmaci, con una netta riduzione nell’utilizzo degli antivirali e un aumento nell’uso degli steroidi nel secondo e terzo periodo. Tabella 1. Età media, prevalenza di donne, numero di patologie preesistenti, complicanze e trattamenti nei decessi con COVID-19 per trimestre di decessoCampione   delle cartelle cliniche valutateTutti(n=5962)mar-mag 2020(n=4470)giu-sett 2020(n=501)ott-16 dic 2020(n=991)p-value*  N di   comorbosità    0184 (3,1)169 (3,8)6 (1,2)9 (0,9)<0,001    1  739 (12,4)  606 (13,6)  44 (8,8)  89 (9,0)     2  1095 (18,4)  895 (20,0)  66 (13,2)134 (13,5)    3 o più3944 (66,2)2800 (62,6)385 (76,8)759 (76,6)Complicazioni durante   il ricovero in ospedale  Polmonite  5499 (94,0)  4142 (95,2)  412 (83,2)  945 (94,6)  <0,001   Danno renale acuto  1389 (23,8)  1001 (23,0)  134 (27,1)  254 (25,4)  0,052   Danno miocardico acuto  632 (10,8)  471 (10,8)  49 (9,9)  112 (11,2)  0,743   Sovrainfezione  1134 (19,4)  722 (16,6)  203 (41,0)  209 (20,9)  <0,001Terapie    Antibiotici  5052 (85,8)  3813 (86,7)  424 (86,0)  815 (81,7)  <0,001    Antivirali  2865 (48,7)  2599 (59,1)  157 (31,8)  109 (10,9)  <0,001    Steroidi  3022 (51,3)  1903 (43,3)321 (65,1)  798 (80,0)<0,001   Tocilizumab218 (4,1)170 (4,3)28 (5,9)20 (2,1)0,001* p-value per le differenze tra i 3 periodi  La distribuzione delle principali patologie preesistenti nei diversi periodi è presentata nella figura 6. La prevalenza di fibrillazione atriale, ictus, demenza, BPCO, cancro, insufficienza renale e obesità varia in maniera significativa nei tre periodi. Queste patologie sono più frequentemente diagnosticate nei deceduti del secondo e terzo periodo rispetto a quelli del primo. Nella tabella 2 sono riportate le durate come tempi mediani (in giorni) nei 3 periodi di tempo considerati: tra il primo e il secondo periodo quasi raddoppia il tempo che trascorre dall’insorgenza dei sintomi al decesso, che poi torna ai livelli iniziali nel terzo periodo; diminuisce il tempo che trascorre dall’insorgenza dei sintomi all’esecuzione del tampone per la rilevazione dell’infezione da SARS-CoV-2 nel secondo periodo e rimane tale nel terzo periodo, così come il tempo tra l’insorgenza dei sintomi e il ricovero in ospedale; raddoppia la durata mediana in giorni dal ricovero in ospedale al decesso tra il primo e il secondo periodo per poi tornare, nel terzo periodo, ai livelli del primo. Questi risultati sembrano suggerire una maggiore reattività del Sistema Sanitario testimoniata dalla maggiore rapidità nell’esecuzione di esami diagnostici e nell’ospedalizzazione. Tabella 2. Tempi mediani (in giorni) tra insorgenza dei sintomi, test PCR, ricovero in ospedale e decesso    Tutti(n=5962)mar-mag 2020(n=4470)giu-sett   2020(n=501)ott-16 dic   2020(n=991)p-value*Tempi (in giorni)MedianaIQRMedianaIQRMedianaIQRMedianaIQR Dall’insorgenza dei sintomi al   decesso127-20127-19229-55117-18<0,001Dall’insorgenza dei sintomi al test   SARS-CoV-252-852-931-731-6<0,001Dall’insorgenza dei sintomi al ricovero in ospedale42-742-731-731-7<0,001Dal ricovero in ospedale al decesso73-1473-13155-4373-12<0,001* p-value per le differenze tra i 3    periodi.IQR=Inter-Quartile Range  I dati qui presentati possono essere spiegati da maggiori conoscenze circa l’infezione e maggiori capacità e tempestività di cura della stessa nel periodo giugno-agosto. Inoltre è verosimile che nei mesi di marzo e aprile il COVID-19 sia stato sotto-diagnosticato in molti deceduti anziani fragili (come per esempio quelli nelle RSA). Questo può aver portato una sottostima del carico di patologie dei deceduti in tale periodo. Nella tabella 2 sono riportate le durate come tempi mediani (in giorni) nei 3 periodi di tempo considerati: tra il primo e il secondo periodo quasi raddoppia il tempo che trascorre dall’insorgenza dei sintomi al decesso, che poi torna ai livelli iniziali nel terzo periodo; diminuisce il tempo che trascorre dall’insorgenza dei sintomi all’esecuzione del tampone per la rilevazione dell’infezione da SARS-CoV-2 nel secondo periodo e rimane tale nel terzo periodo, così come il tempo tra l’insorgenza dei sintomi e il ricovero in ospedale; raddoppia la durata mediana in giorni dal ricovero in ospedale al decesso tra il primo e il secondo periodo per poi tornare, nel terzo periodo, ai livelli del primo. Questi risultati sembrano suggerire una maggiore reattività del Sistema Sanitario testimoniata dalla maggiore rapidità nell’esecuzione di esami diagnostici e nell’ospedalizzazione. Tabella 2. Tempi mediani (in giorni) tra insorgenza dei sintomi, test PCR, ricovero in ospedale e decessoTutti(n=5962)mar-mag 2020(n=4470)giu-sett   2020(n=501)ott-16 dic   2020(n=991)p-value*Tempi (in giorni)MedianaIQRMedianaIQRMedianaIQRMedianaIQR Dall’insorgenza dei sintomi al   decesso127-20127-19229-55117-18<0,001Dall’insorgenza dei sintomi al test   SARS-CoV-252-852-931-731-6<0,001Dall’insorgenza dei sintomi al ricovero in ospedale42-742-731-731-7<0,001Dal ricovero in ospedale al decesso73-1473-13155-4373-12<0,001* p-value per le differenze tra i 3    periodi.IQR=Inter-Quartile Range  I dati qui presentati possono essere spiegati da maggiori conoscenze circa l’infezione e maggiori capacità e tempestività di cura della stessa nel periodo giugno-agosto. Inoltre è verosimile che nei mesi di marzo e aprile il COVID-19 sia stato sotto-diagnosticato in molti deceduti anziani fragili (come per esempio quelli nelle RSA). Questo può aver portato una sottostima del carico di patologie dei deceduti in tale periodo. Sulla base delle indicazioni emanate dal Ministero della Salute nella Circolare pubblicata il 25 febbraio 2020 (protocollo 0005889-25/02/2020), la certificazione di decesso a causa di COVID-19 deve essere accompagnata da parere dell’Istituto Superiore di Sanità (ISS). Per questo motivo, è stato creato un gruppo di lavoro dedicato allo studio delle cause di morte dei pazienti deceduti che risultavano positivi all’infezione da SARS-CoV-2. L’analisi si basa sui dati contenuti nelle cartelle cliniche e nelle schede di morte ISTAT recanti le cause di decesso di questi pazienti. La raccolta dati avviene tramite la piattaforma webhttp://covid-19.iss.it, già utilizzata dalla sorveglianza nazionale, epidemiologica e virologica, dei casi di COVID-19 in Italia (coordinata dall’ISS e attivata dalla Circolare ministeriale del 22 gennaio 2020, n.1997). Per informazioni è possibile mandare un’e-mail all’indirizzo di posta elettronica decessicovid-19@iss.it o contattare il dott. Graziano Onder (Direttore del Dipartimento Malattie cardiovascolari, endocrino-metaboliche e invecchiamento, ISS) al numero di telefono: 06/49904231. il rapporto “Impatto dell'epidemia COVID-19 sulla mortalità: cause di morte nei deceduti positivi a SARS-CoV-2” (pdf 1,1 Mb) realizzato da ISS e ISTAT il 16 luglio 2020 che presenta un’analisi approfondita delle malattie presenti sulle schede di morte di soggetti diagnosticati microbiologicamente tramite tampone rino/orofaringeo positivo al SARS-CoV-2. Data di ultimo aggiornamento: 23 dicembre 2020Data di creazione della pagina: 27 marzo 2020Report prodotto dal Gruppo della Sorveglianza COVID-19: Luigi Palmieri, Elvira Agazio, Xanthi Andrianou, Pierfrancesco Barbariol, Antonino Bella, Eva Benelli, Luigi Bertinato, Matilde Bocci, Stefano Boros, Giovanni Calcagnini, Marco Canevelli, Federica Censi, Alessandra Ciervo, Elisa Colaizzo, Martina Del Manso, Corrado Di Benedetto, Chiara Donfrancesco, Massimo Fabiani, Francesco Facchiano, Marco Floridia, Fabio Galati, Marina Giuliano, Tiziana Grisetti, Cecilia Guastadisegni, Yllka Kodra, Ilaria Lega, Cinzia Lo Noce, Pietro Maiozzi, Valerio Manno, Margherita Martini, Alberto Mateo Urdiales, Eugenio Mattei, Claudia Meduri, Paola Meli, Giada Minelli, Lorenza Nisticò, Graziano Onder, Lucia Palmisano, Daniele Petrone, Patrizio Pezzotti, Flavia Pricci, Ornella Punzo, Vincenzo Puro, Federica Quarata, Valeria Raparelli, Flavia Riccardo, Simone Rocchetto, Paolo Salerno, Giulia Sarti, Debora Serra, Matteo Spuri, Paola Stefanelli, Marco Tallon, Manuela Tamburo De Bella, Dorina Tiple, Marco Toccaceli Blasi, Federica Trentin, Brigid Unim, Luana Vaianella, Nicola Vanacore, Maria Fenicia Vescio, Emanuele Rocco Villani, Silvio Brusaferro. 
L’11 marzo 2020 l’Organizzazione Mondiale della Sanità (OMS) ha dichiarato che il focolaio internazionale di infezione da nuovo coronavirus SARS-CoV-2 può essere considerato una pandemia ma che, nonostante questa definizione, può essere ancora controllata. La decisione è stata presa a causa della velocità e della dimensione del contagio e perché, nonostante i frequenti avvertimenti, l’OMS si definisce preoccupata che alcuni Paesi non si stiano avvicinando a questa minaccia con un adeguato livello di impegno politico necessario per controllarla. Pertanto l’OMS chiede ai Paesi di adottare una strategia su quattro fronti:Per approfondire consulta il discorso del 12 marzo 2020 del Direttore generale dell’OMS “WHO Director-General's opening remarks at the Mission briefing on COVID-19 - 12 March 2020”. Data di creazione della pagina: 12 marzo 2020Autore: Andrea Siddu – Dipartimento di Malattie infettive, ISS 
Sebbene in tutto il mondo siano tante le domande a cui si cerca di rispondere riguardo al progredire della pandemia di COVID-19, per i Paesi africani le incognite sono davvero innumerevoli, tanto che la comunità scientifica ha contemplato scenari talmente diversi che si passa da ipotesi quasi ottimistiche ad altre essenzialmente drammatiche. Infatti, la previsione dei possibili sviluppi dell’epidemia in Africa è complessa [1,2,3] anche e soprattutto perché non sembra sufficiente focalizzarsi solo sugli aspetti direttamente collegati alla malattia e alla sua diffusione, prescindendo dal contesto dei singoli Paesi in questione. Seguire e sostenere, per quanto possibile, le strategie dei Paesi africani contro l’epidemia è comunque di estremo interesse per le nazioni europee, inclusa l’Italia, poiché ormai siamo così interconnessi che contrastare l’epidemia in Africa vuole dire dare valore e prospettive di consolidamento futuro a tutte quelle iniziative congiunte nei settori dell’impresa, della ricerca o dello sviluppo in corso tra l’Europa e l’Africa. Forse l’Africa potrebbe contrastare l’impatto dell’epidemia grazie a un’ipotetica immunità genetica al SARS-CoV-2, o grazie alle temperature più calde che potrebbero rendere il virus meno attivo, oppure grazie alla prevalente giovane età della popolazione africana (età mediana 19,7 anni, 60% della popolazione con meno di 25 anni). Inoltre, c’è anche la possibilità che l’epidemia non venga precisamente descritta poiché molti casi potrebbero non essere riconosciuti come tali, o perché paucisintomatici o perché non sottoposti a test specifici [4]. L’Ufficio della Regione africana dell'Organizzazione Mondiale della Sanità (OMS) conferma che queste prime tre ipotesi sono allo studio, mentre il misconoscimento dell’epidemia sarebbe da escludere, perché più di 40 Paesi sarebbero ora in grado di utilizzare i test specifici, rispetto agli unici due che erano in grado di farlo all’inizio del 2020 (Sud Africa e Senegal) [5]. Ci sono poi altri fattori che fanno pensare a possibili conseguenze gravi della pandemia in Africa:In questo contesto, sarebbe almeno indispensabile avere sviluppato dei Piani pandemici, ma l’OMS riporta che sebbene il 74% dei Paesi in Africa possiede un Piano pandemico per l’influenza, la maggior parte di questi Piani sono superati (anteriori all’epidemia di influenza A/H1N1 del 2009) e inadeguati a contrastare una pandemia [11]. Le conseguenze di recenti epidemie e pandemie (sindrome respiratoria acuta grave, pandemia di H1N1, sindrome respiratoria mediorientale ed Ebola) hanno evidenziato la necessità di rafforzare le capacità e le infrastrutture di sanità pubblica nazionale, inclusi i sistemi di sorveglianza delle malattie infettive e le reti di laboratorio, nonché capacità umana (come per esempio: formazione in sorveglianza, risposta epidemica e test diagnostici) [1]. Il capacity building (costruzione delle capacità) per la preparazione e risposta alle malattie infettive è l’obiettivo prioritario dell’iniziativa europea MediLabSecure (MLS) [12], per la quale l’Istituto Superiore di Sanità (ISS) coordina le attività di sanità pubblica con un approccio di One Health. La rete MLS coinvolge 22 Paesi non appartenenti all’Unione europea, fra i quali 10 nazioni africane (Marocco, Algeria, Tunisia, Libia, Egitto, Mali, Mauritania, Niger, Senegal e Burkina Faso). Nel contesto dell’attuale epidemia da COVID-19, l’ISS sta inoltre sviluppando un pacchetto formativo su ”Emergenza sanitaria da nuovo Coronavirus SARS-CoV-2: preparazione e contrasto” per i Paesi del network MLS basato sul corso online sviluppato dall’ISS per il personale sanitario italiano. Il corso, in inglese e francese, è strutturato in tre unità:L’azione di formazione dell’ISS è in sinergia con l’intervento dell’Istituto Pasteur (coordinatore dell’iniziativa MLS) che ha inviato kit diagnostici per SARS-CoV-2 (primer, sonde e controlli positivi) a tutti i laboratori della rete che hanno richiesto supporto per accelerare la loro preparazione [13]. Leggi tutti gli approfondimenti pubblicati nel Focus “Pandemia di COVID-19 in Africa”   Data di ultimo aggiornamento: 10 settembre 2020Data di pubblicazione della pagina: 28 aprile 2020Autori: Maria Grazia Dente, Laura Amato, Maria Elena Tosti, Ernesto Costabile e Silvia Declich - Centro Nazionale per la Salute Globale, ISS 
In una situazione di emergenza e di crisi come quella che stiamo vivendo in questo periodo con la diffusione del coronavirus SARS-CoV-2, le persone e le famiglie sono costrette ad affrontare faticosi cambiamenti e a modificare radicalmente le proprie abitudini quotidiane, ritrovandosi a vivere in casa, più o meno isolati. Gli operatori socio-sanitari impegnati sul territorio, nelle diverse opportunità di interazione con i cittadini, possono cogliere l’occasione per dare un messaggio orientato a rafforzare l’importanza di stili di vita salutari, al fine di ottenere benefici non solo dal punto di vista fisico, ma anche dal punto di vista psicologico e relazionale. In una dimensione di separatezza, è comprensibile che possano emergere emozioni spiacevoli e stati emotivi complessi e che diventi difficile trovare un equilibrio positivo per far fronte e tollerare questa situazione emergenziale. Proprio in questa circostanza, è invece fondamentale far leva sulle risorse personali, cercando di mantenere uno stile di vita salutare che permetta di approcciare l’attuale situazione in modo costruttivo, accettando di fermarsi, di rimanere in attesa, pur riconoscendo l’impegno che tutto ciò richiede. L’attenzione alla salute personale e familiare può rappresentare in questo momento un’opportunità sia per affrontare in modo positivo la complessità delle emozioni e degli stati d’animo, sia per gestire al meglio gli orari organizzando delle attività durante la giornata, con l’obiettivo di mantenere il benessere personale e familiare. Un’alimentazione corretta, l’esercizio fisico, la cura del sonno, la limitazione del fumo e degli alcolici, una vita di relazione positiva nella famiglia, anche attraverso la scelta di attività piacevoli da fare insieme, i contatti a distanza con amici e parenti: sono tutte modalità per favorire un aumento del senso di autoefficacia e per ottenere vantaggi per la salute nella sua globalità. L’Istituto Superiore di Sanità, tramite il sito EpiCentro, avvia una serie di aggiornamenti in cui saranno proposte indicazioni e attività per migliorare la salute e il benessere in questa situazione emergenziale. Si tratta di materiali pratici, pensati per essere di supporto agli operatori e, tramite loro, alle persone e alle famiglie. Data di creazione della pagina: 19 marzo 2020Autori: Barbara De Mei, Chiara Cattaneo, Angela Spinelli - Centro Nazionale per la Prevenzione delle malattie e la Promozione della Salute, CNAPPS, ISSProgetto grafico dell’immagine #iorestoacasa: Lorenzo Fantozzi - Centro Nazionale per la Prevenzione delle malattie e la Promozione della Salute, CNAPPS, ISS 
Il 30 gennaio 2020, dopo la seconda riunione del Comitato di sicurezza, il Direttore generale dell’Organizzazione Mondiale della Sanità (OMS) ha dichiarato il focolaio internazionale di COVID-19 un’emergenza di sanità pubblica di rilevanza internazionale (Public Health Emergency of International Concern – PHEIC), come sancito nel Regolamento sanitario internazionale (International Health Regulations, IHR, 2005). La dichiarazione di PHEIC comporta per l’OMS fornire raccomandazioni e misure temporanee, che non sono vincolanti per i Paesi, ma che sono significative sia dal punto di vista pratico che politico relativamente a: viaggi, commerci, quarantena, screening e trattamento. L’OMS inoltre definisce standard di pratica globali. Per “emergenza di sanità pubblica di rilevanza internazionale” si intende: “un evento straordinario che può costituire una minaccia sanitaria per altri Stati membri attraverso la diffusione di una malattia e richiedere una risposta coordinata a livello internazionale”. Nel meeting del 30 gennaio 2020, il Comitato di sicurezza ha sottolineato il grande impegno della Cina e gli sforzi fatti per contenere il focolaio di infezione da SARS-CoV-2 (tra cui il mantenimento di contatti quotidiani con l’OMS e interventi multisettoriali per limitare l’infezione). La Cina ha infatti identificato rapidamente il virus, condividendone la sequenza in modo che anche altri Paesi potessero sviluppare rapidamente strumenti diagnostici. Data di pubblicazione: 12 marzo 2020Autori: Giovanni Rezza, Antonino Bella, Flavia Riccardo, Patrizio Pezzotti, Andrea Siddu - Dipartimento Malattie infettive, ISS 
La raccolta di dati relativi alle condizioni di salute della popolazione è uno sforzo continuo della sanità pubblica. L’Istituto Superiore di Sanità (ISS) assolve da anni al compito di realizzare sorveglianze sull’andamento di alcune, importanti, malattie infettive, sugli stili di vita e i fattori di rischio per la salute, così come altri flussi di dati. Nel 2017 il Decreto del Presidente del Consiglio dei Ministri (Dpcm) che ha identificato 31 sistemi di sorveglianza e 15 registri di patologia di rilevanza nazionale, ha definitivamente sancito l’idea che registri e sorveglianze sono fonti informative fondamentali per la programmazione e la ricerca in ogni ambito sanitario, dalla prevenzione alla cura. Con l’ordinanza del n. 640 del 27 febbraio 2020, l’ISS, dal 28 febbraio, coordina un sistema di sorveglianza che integra a livello individuale i dati microbiologici ed epidemiologici forniti dalle Regioni e Provincie Autonome (PA) e dal Laboratorio nazionale di riferimento per SARS-CoV-2 dell’ISS. I risultati di questa sorveglianza sono pubblicati regolarmente su EpiCentro, così come i risultati dell’analisi sulle caratteristiche dei pazienti deceduti positivi a SARS-CoV-2. Ma altri flussi di dati vanno via via offrendo ulteriori informazioni che possono contribuire alla migliore comprensione e descrizione della pandemia COVID-19 in Italia. Queste pagine si propongono di rendere disponibili i dati raccolti da diversi flussi di dati e di promuoverne il confronto e l’integrazione. Data di ultimo aggiornamento: 11 giugno 2020 
Per garantire risorse adeguate per l'assistenza ai pazienti affetti da COVID-19, continuando allo stesso tempo ad assicurare la chirurgia d’urgenza, durante questo periodo sono stati rinviati molti interventi chirurgici elettivi, come per esempio le protesi d’anca e di ginocchio. Ma cosa possono fare i pazienti che sono in attesa di un intervento di artroprotesi o coloro che sono stati operati di recente per prendersi cura delle proprie articolazioni durante questo periodo di forzata permanenza a casa? Il Registro italiano artroprotesi (RIAP) dell’Istituto Superiore di Sanità (ISS), in collaborazione con la Società italiana di Ortopedia e Traumatologia (SIOT) hanno pubblicato una serie di consigli pratici per migliorare lo stato di salute delle articolazioni anche da soli. Per approfondire consulta il sito delRIAP. Data di creazione della pagina: 4 aprile 2020Revisione a cura di: Marina Torre - Registro italiano artroprotesi (RIAP), ISS 
Molte e importanti differenze di genere si osservano nella frequenza, nei sintomi, nella gravità di numerose malattie e anche nella risposta alle terapie e nelle reazioni avverse ai farmaci. Un approccio di genere nella pratica clinica può contribuire notevolmente alla promozione della salute tramite un miglioramento dell'appropriatezza delle cure in grado di produrre vantaggi sia per i malati, sia per la sostenibilità del Servizio sanitario nazionale (SSN). Questo sembra essere vero anche nel contesto della pandemia da COVID-19. EpiCentro, con il supporto scientifico del Centro di riferimento per la medicina di genere dell’Istituto Superiore di Sanità (ISS), propone un focus dedicato ad approfondire questi aspetti al fine promuovere una migliore comprensione degli aspetti eziologici ed epidemiologici dell’infezione da SARS-CoV-2 in uomini e donne. Per approfondire consulta gli approfondimenti: Data di creazione della pagina: 13 maggio 2020Revisori: Simona Anticoli, Alessandra Carè, Maria Cristina Gagliardi, Matteo Marconi, Elena Ortona, Anna Ruggieri - Centro di riferimento per la Medicina di Genere, ISS 
L’attuale pandemia da SARS-CoV-2 rappresenta un fattore di rischio per la salute delle popolazioni migranti in Europa, non solo rispetto alla possibilità di entrare a contatto con il virus ma, anche, per i possibili esiti di salute negativi legati alle barriere nell’accesso ai servizi sanitari. Un rischio particolarmente alto riguarda tutti coloro che vivono in condizioni di affollamento, con difficoltà ad auto-isolarsi e a mantenere il distanziamento sociale (ad esempio nei Centri di accoglienza), o in condizioni di scarsa igiene e con ridotto accesso all’acqua pulita (ad esempio negli insediamenti informali). Inoltre, i gruppi di migranti e le minoranze differiscono tra loro per ciò che riguarda l’accesso a conoscenze e informazioni sul COVID-19 e alcuni potrebbero non avere i mezzi socioeconomici o tecnici (come l’accesso a internet) per prendersi cura di loro stessi e delle loro famiglie durante l’isolamento. Di seguito sono riportati alcuni documenti di internazionali per la prevenzione e il controllo dell’epidemia da COVID-19 nella popolazione migrante. ”Interim guidance for refugee and migrant health in relation to COVID-19 in the WHO European Region” è un documento dell’Ufficio dell’OMS per l’Europa per le autorità sanitarie e contiene indicazioni specifiche sull’assistenza a rifugiati e migranti durante la pandemia da coronavirus (COVID-19). L’Interim guidance raccomanda ai Paesi membri di sviluppare messaggi specifici per migranti e rifugiati contenenti informazioni che contribuiscano alla promozione di comportamenti volti al contenimento della pandemia. Raccomanda, inoltre, di:informare tutti i migranti in arrivo nel Paese ospitante sulle raccomandazioni in vigore per la prevenzione dell’infezione, dar loro le indicazioni sull’accesso ai servizi sanitari e raccogliere le dichiarazioni sanitarie e i dettagli sui contatti avuti. Le stesse raccomandazioni sono riprese da Kluge et al. in un commento pubblicato sulla rivista The Lancet in cui sottolineano che, nelle azioni di preparedness, è necessario considerare i migranti, i rifugiati e i loro bisogni. Riportano inoltre le evidenze che mostrano come questa popolazione vulnerabile abbia un minor rischio di trasmettere malattie infettive alla popolazione ospitante, ma, allo stesso tempo, sia a maggior rischio di contrarre una patologia, compreso il COVID-19. Per questo, gli autori raccomandano di effettuare una valutazione specifica del rischio epidemiologico in modo da avere una risposta rapida all’epidemia. Nonostante le misure restrittive di controllo messe in atto per rispondere alla pandemia, Kluge et al. raccomandano di permettere l’accesso ai servizi sanitari e alle informazioni. Suggeriscono inoltre di non effettuare rimpatri forzati e respingimenti sulla base di timori o sospetti di trasmissione del virus, considerando soprattutto il basso rischio di trasmissione delle malattie infettive da parte delle popolazioni di rifugiati e migranti alla popolazione ospitante. Infine, il 24 marzo 2020, il gruppo di Migrant and Ethnic Minority Health Section dell’European Public Health Association (EUPHA) ha pubblicato una call for action per ridurre l’impatto della pandemia da COVID-19 su migranti e minoranze etniche. In particolare, analogamente all’OMS, l’EUPHA sottolinea l’urgenza di mettere in atto:Inoltre, l’EUPHA ricorda la necessità di avere: Data di pubblicazione: 17 aprile 2020Autrici: Francesca Marchetti, Francesca Zambri, Angela Giusti (Centro Nazionale per la Prevenzione delle Malattie e la Promozione della Salute); Giulia Marchetti, Maria Grazia Dente; Maria Elena Tosti, Silvia Declich (Centro Nazionale per la Salute Globale) 
Per garantire risorse adeguate per l'assistenza ai pazienti affetti da COVID-19, continuando allo stesso tempo ad assicurare la chirurgia d’urgenza, durante questo periodo sono stati rinviati molti interventi chirurgici elettivi, come per esempio le protesi d’anca e di ginocchio. Ma cosa possono fare i pazienti che sono in attesa di un intervento di artroprotesi o coloro che sono stati operati di recente per prendersi cura delle proprie articolazioni durante questo periodo di forzata permanenza a casa? Il Registro italiano artroprotesi (RIAP) dell’Istituto Superiore di Sanità (ISS), in collaborazione con la Società italiana di Ortopedia e Traumatologia (SIOT) hanno pubblicato una serie di consigli pratici per migliorare lo stato di salute delle articolazioni anche da soli. Per approfondire consulta il sito delRIAP. Data di creazione della pagina: 4 aprile 2020Revisione a cura di: Marina Torre - Registro italiano artroprotesi (RIAP), ISS 
Attenzione: in queste pagine si parla di una situazione in rapida evoluzione e quindi le informazioni (che sono in linea con quelle riportate dalle autorità internazionali, come OMS ed ECDC) potrebbero non risultare sempre allineate con i dati e le informazioni più recenti disponibili. Il 31 dicembre 2019, le autorità sanitarie cinesi hanno notificato un focolaio di casi di polmonite ad eziologia non nota nella città di Wuhan (Provincia dell’Hubei, Cina). Molti dei casi iniziali hanno riferito un’esposizione al Wuhan’s South China Seafood City market (si sospettava un possibile meccanismo di trasmissione da animali vivi). Il 9 gennaio 2020, il China CDC (il Centro per il controllo e la prevenzione delle malattie della Cina) ha identificato un nuovo coronavirus (provvisoriamente chiamato 2019-nCoV) come causa eziologica di queste patologie. Le autorità sanitarie cinesi hanno inoltre confermato la trasmissione inter-umana del virus. L’11 febbraio, l’Organizzazione Mondiale della Sanità (OMS) ha annunciato che la malattia respiratoria causata dal 2019-nCoV è stata chiamata COVID-19 (Corona Virus Disease). Il Gruppo di Studio sul Coronavirus (CSG) del Comitato internazionale per la tassonomia dei virus (International Committee on Taxonomy of Viruses) ha classificato ufficialmente con il nome di SARS-CoV-2 il virus provvisoriamente chiamato dalle autorità sanitarie internazionali 2019-nCoV e responsabile dei casi di COVID-19 (Corona Virus Disease). Il CSG – responsabile di definire la classificazione ufficiale dei virus e la tassonomia della famiglia dei Coronaviridae –  dopo aver valutato la novità del patogeno umano e sulla base della filogenesi, della tassonomia e della pratica consolidata, ha associato formalmente questo virus con il coronavirus che causa la sindrome respiratoria acuta grave (SARS-CoVs, Severe acute respiratory syndrome coronaviruses) classificandolo, appunto, come Severe acute respiratory syndrome coronavirus 2 (SARS-CoV-2). Inoltre, per facilitare la comunicazione, il Gruppo di Studio sul Coronavirus ha proposto di utilizzare, per i singoli isolati, la convenzione di classificazione: SARS-CoV-2/Isolato/Ospite/Data/Luogo. Per rimanere aggiornato sui dati internazionali consulta:Consulta lapagina dedicata ai principali dati della sorveglianza integrata COVID-19. Secondo il risk assessment (valutazione del rischio) aggiornato al 23 ottobre 2020 dall’ECDC: In tutta l'Unione europea/Spazio economico europeo (UE/SEE) e nel Regno Unito si è verificato un ulteriore considerevole aumento delle infezioni da SARS-CoV-2 e la situazione attuale rappresenta una grave minaccia per la salute pubblica. La situazione epidemiologica nei diversi Paesi viene classificata come stabile, preoccupante o grave, a seconda delle situazioni specifiche di ogni nazione. Per approfondire e rimanere aggiornato sulla valutazione del rischio del Centro europeo per la prevenzione e il controllo delle malattie (ECDC) consulta lapagina dedicata ai risk assessment nei  Paesi UE/SEE e Regno Unito. L’11 marzo 2020, l’Organizzazione Mondiale della Sanità (OMS), dopo aver valutato i livelli di gravità e diffusione dell’infezione da SARS-CoV-2, ha dichiarato che il focolaio di COVID-19 può essere considerato una pandemia. Il 30 gennaio 2020, dopo la seconda riunione del Comitato di sicurezza, il Direttore generale dell’OMS aveva già dichiarato il focolaio internazionale da SARS-CoV-2 un’emergenza di sanità pubblica di rilevanza internazionale (Public Health Emergency of International Concern - PHEIC), come sancito nel Regolamento sanitario internazionale (International Health Regulations, IHR, 2005). Leggi lo statement sul sito dell’OMS e l’approfondimento dedicato su EpiCentro. leggi il risk assessment dell’ECDC, la pagina sui casi nei Paesi UE/SEE e Regno Unito, la pagina sui casi nel mondo e visita le pagine ECDC dedicate al COVID-19 Data di ultimo aggiornamento: 30 ottobre 2020Data di pubblicazione: 16 gennaio 2020Autori: Giovanni Rezza, Antonino Bella, Flavia Riccardo, Patrizio Pezzotti, Fortunato “Paolo” D’Ancona, Andrea Siddu  - Dipartimento Malattie infettive, ISS 
In questa fase di convivenza con il COVID-19, la comunità rappresenta il luogo dove si “gioca” il controllo dell’epidemia ma dove, allo stesso tempo, si possono trovare nuove opportunità per interventi di prevenzione e promozione della salute. Questa affermazione è confermata dall’esperienza sul campo dei professionisti che nella fase di emergenza sono stati impegnati nei Dipartimenti di Prevenzione delle strutture territoriali dei Servizi sanitari regionali, gli stessi Dipartimenti che, nella fase successiva al lockdown, sono stati riconosciuti come elemento chiave nel controllo della pandemia. Quelle che seguono sono le riflessioni emerse dai racconti di alcuni professionisti che lavorano nei Dipartimenti di Prevenzione di Regioni diverse (Veneto, Piemonte, Emilia-Romagna, Lazio, Calabria) e che svolgono attività differenziate in base alle loro specifiche professionalità. Contattati telefonicamente o per e-mail, gli operatori hanno raccontato la propria esperienza professionale all’interno dei Dipartimenti di Prevenzione, mettendo in evidenza aspetti e questioni che sarebbe opportuno prendere in considerazione per affrontare l’attuale fase di emergenza. Le riflessioni raccolte, organizzate e raggruppate per argomenti, riflettono quanto pubblicato in diversi documenti e articoli scientifici e rappresentano una risorsa da non disperdere in quanto strumenti preziosi per individuare nodi problematici e punti di forza, che possono incidere sulla capacità di risposta dei servizi del territorio, alla luce dell’impatto diversificato della pandemia tra le Regioni e delle differenze di risorse umane ed economiche di cui dispongono i Dipartimenti di Prevenzione nelle diverse realtà locali. I Dipartimenti di Prevenzione, attraverso i Servizi di Igiene e Sanità Pubblica (SISP), sono fondamentali per la sorveglianza delle nuove infezioni e l’interruzione della catena di trasmissione del virus. Nella fase 1 della pandemia di COVID-19 la capacità di risposta dei SISP è stata notevolmente rafforzata grazie al contributo di professionisti provenienti dai diversi Servizi del Dipartimento, che si sono resi disponibili in quanto molte attività sul territorio erano state rallentate o sospese. In tal modo, i servizi territoriali hanno potuto garantire le attività necessarie come: il contact tracing, le indagini epidemiologiche, la sorveglianza sanitaria per i casi positivi e per i loro contatti, l’informazione costante ai cittadini attraverso un servizio telefonico dedicato, la richiesta di tamponi, la gestione della piattaforma informatica per la raccolta dei dati, la comunicazione con i medici di medicina generale (MMG) e con le amministrazioni locali, la gestione delle segnalazioni, l’assistenza a domicilio per l’effettuazione dei tamponi. In alcuni casi, hanno collaborato anche operatori provenienti da Servizi esterni al Dipartimento di Prevenzione, con professionalità e competenze diverse. Inoltre, giovani medici specializzandi, personale in pensione e volontari si sono spesi per far sì che i servizi fossero in grado di rispondere alla pandemia in modo adeguato. Per circa due mesi, il carico di lavoro è stato oneroso, raggiungendo anche le 10-12 ore al giorno, a seconda della Regione di appartenenza. Nonostante lo slancio e la disponibilità a mettersi in gioco, nella fase iniziale per gli operatori non è stato semplice far fronte agli eventi. In alcuni casi la situazione è apparsa caotica, è mancata l’organizzazione, la consapevolezza della tempistica, delle attività da svolgere e delle competenze necessarie. L’esigenza di instaurare rapidamente delle misure organizzative con scarse risorse, ha talora generato stanchezza e frustrazione negli operatori, con una percezione di insoddisfazione per il lavoro svolto. Inoltre, l’afflusso di un gran numero di figure professionali con diverse competenze e diversa capacità operativa ha richiesto flessibilità e ha rappresentato una sfida organizzativa in un contesto di emergenza del tutto nuovo, in cui è stato necessario attuare cambiamenti e aggiustamenti continui ed è stato essenziale individuare velocemente le azioni e il personale necessari. Con la dotazione di personale aggiuntivo, di un software specifico e di protocolli operativi, la gestione dell’emergenza è migliorata e anche la percezione degli operatori rispetto al proprio lavoro è risultata più soddisfacente. Secondo l’esperienza dei professionisti coinvolti è essenziale lavorare in équipe multidisciplinari e promuovere la conoscenza e lo scambio tra gruppi di lavoro diversi. È altrettanto fondamentale favorire la costituzione di un gruppo di coordinamento e di un sistema di comunicazione continuo che possa facilitare la collaborazione e l’integrazione e quindi sostenere l’operatività, attraverso la messa in atto delle azioni programmate. Durante la fase iniziale della pandemia, la stretta collaborazione e comunicazione tra servizi territoriali e ospedale ha rappresentato, infatti, una risorsa importante oltre che una necessità, rafforzata anche grazie all’implementazione dell’assistenza domiciliare, come servizio trasversale tra territorio e ospedale. Il lavoro di collaborazione tra équipe ha sostenuto anche l’integrazione extra-aziendale tra ASL, Regione, Rete ospedaliera, medici di medicina generale, pediatri di libera scelta, enti locali e Terzo settore. A questo proposito, secondo gli operatori sarebbe importante insistere sul ruolo della formazione, affinché il personale sanitario cresca professionalmente con una forma mentis orientata all’integrazione e alla comunicazione tra ospedale e territorio. La mancanza di coordinamento e di un sistema di comunicazione organico può contribuire ad accrescere le problematiche di tipo organizzativo che possono generare incomprensioni, insoddisfazione e sfiducia tra gli operatori stessi ed essere percepiti dal cittadino come inefficienza del sistema. Per evitare che ciò accada, è necessario rafforzare il binomio efficacia-efficienza, consolidando in anticipo procedure e protocolli per essere preparati all’emergenza e ascoltare le necessità di tutte le parti coinvolte (medici di medicina generale, sindaci, cittadini, etc.). Nella fase di piena emergenza si sono chiariti anche alcuni aspetti procedurali riguardanti il flusso delle informazioni: è emerso che per facilitare la gestione e il ritorno delle informazioni è meglio non attivare più flussi informativi per uno stesso target, utilizzando mezzi di comunicazione diversi (e-mail, telefono, siti web). Infatti, spesso, le stesse richieste e comunicazioni, provenendo da canali diversi, si moltiplicano, mentre sarebbe più utile realizzare un punto unico informativo, che garantisca il ritorno dell’informazione, o attivare un sistema di filtri. Ad esempio, nella comunicazione con i cittadini passare attraverso i medici di medicina generale può essere un modo efficace, sia per selezionare le richieste che per diffondere informazioni validate. L’ascolto è importante ma va governato, altrimenti si può generare insoddisfazione e malcontento. Le figure professionali di servizi diversi si sono ben integrate tra loro, manifestando dedizione e senso di appartenenza. L’arrivo di forze esterne al SISP ha permesso di inserire competenze nuove, di attivare sinergie tra conoscenze tecniche differenti e instaurare un proficuo scambio di “saperi”, una “contaminazione di competenze” che potrebbe favorire collaborazioni future. Ad esempio, nel campo delle malattie infettive, si potrebbero sperimentare interventi a sostegno del cambiamento dei comportamenti di individui e comunità utilizzando i criteri della promozione della salute, con un approccio multi-componente, intersettoriale e partecipativo, ma adeguati alla necessità di risposte rapide che caratterizza questo tipo di malattie. La mancanza di un sistema informatizzato con piattaforme intercomunicanti e la conseguente circolazione delle informazioni in formato cartaceo, ha causato problemi organizzativi, ritardi, difficoltà nello scambio di informazioni e dati epidemiologici, con importanti ricadute sulla tempestività della messa in atto delle misure di controlloAppare quindi evidente la necessità di potenziare la dotazione tecnologica dei Servizi per poter disporre di un sistema informatizzato e integrato che si interfacci con altri sistemi informativi, per mettere in rete dati clinici e di laboratorio e per attivare una rapida comunicazione tra figure professionali e contesti diversi (laboratori, MMG e ASL). Tuttavia sul territorio è presente la disponibilità a un approccio pragmatico sul piano tecnologico e organizzativo: nell’ambito dell’assistenza primaria, in alcuni casi, per la rilevazione di parametri clinici da remoto (saturazione di ossigeno, pressione arteriosa) è stata utilizzata la telemedicina, che garantisce interventi di facile e veloce applicazione, rigorosi sul piano della pratica medica e della sicurezza. In piena emergenza, le condizioni e il carico di lavoro, la difficoltà a fronteggiare problemi complessi, la paura del contagio e la stanchezza dovuta alla carenza di risorse umane, la scarsità di mezzi, strumenti e strategie, la necessità di rimodulare più volte l’organizzazione in base al numero di casi crescente e alle esigenze gestionali, hanno contribuito a generare stress tra gli operatori che, in alcuni contesti, hanno potuto usufruire di sevizi di consulenza psicologica messi a disposizione dalla ASL. Nonostante le difficoltà, l’emergenza ha messo in luce anche dei punti di forza: La situazione emergenziale ha confermato che occorre lavorare di più sul e con il territorio, porre attenzione all’analisi del contesto per poi poter progettare interventi mirati quali il coinvolgimento delle comunità, l’utilizzo di strumenti di ricerca qualitativa e una migliore integrazione tra le diverse figure professionali. Con lo stato di emergenza sono state interrotte molte attività di prevenzione e promozione della salute, con possibili ripercussioni future sulla salute delle persone e sulle disuguaglianze. Sarà dunque importante nella fase post pandemica capire se e come sono cambiate le comunità, perché le azioni di prevenzione e promozione della salute dovranno tener conto di questo cambiamento, non solo per migliorare la risposta alla pandemia, ma anche per recuperare le ricadute negative sul benessere psicofisico e sulle disuguaglianze. È urgente garantire il pieno coinvolgimento delle comunità, rivitalizzare le Reti esistenti nei territori per coinvolgere il Terzo settore, comitati di cittadini e volontariato, in accordo con il governo centrale, regionale e locale. A questo si collega la necessità di disporre di una strategia comunicativa efficace in grado di attivare “percorsi bidirezionali”, così che le comunità non siano solo le destinatarie di un contenuto informativo o esecutivo, ma possano diventare parte attiva e partecipe  e, attraverso l’ascolto, fornire indicazioni, esprimere bisogni, preoccupazioni ed eventuali resistenze alle misure di prevenzione stabilite dagli organi istituzionali, nonché avere chiarezza sulle risorse di cui possono disporre. Inoltre, lo stress causato dalla pandemia, l’impatto che questa ha avuto e l’importante legame tra stili di vita e vissuti emotivi complessi di operatori e cittadini, suggeriscono l’opportunità di rafforzare sul territorio i servizi di psicologia e di salute mentale affinché abbiano un ruolo attivo, in un’ottica di promozione della salute. Dovrebbero inoltre essere potenziati anche i servizi di prossimità con il territorio a bassa soglia di accesso, orientati alla prevenzione e promozione della salute di popolazioni target, come i consultori familiari. È necessario potenziare i Dipartimenti di prevenzione per affrontare le emergenze in modo strutturato e organico, dando la priorità a: Occorre sollecitare la consapevolezza e la partecipazione della comunità, nei diversi contesti di vita e di lavoro, senza la quale l’opera di tanti professionisti impegnati nella prevenzione e promozione della salute, rischia di fallire. Data di creazione della pagina: 3 settembre 2020Testo scritto da: Barbara De Mei, Chiara Cattaneo, Ilaria Lega, Letizia Sampaolo, Monica Valli - Centro Nazionale per la Prevenzione delle malattie e la Promozione della Salute, CNAPPS - ISS 
In considerazione dell’emergenza sanitaria legata al focolaio di infezione da SARS-CoV-2, il Sistema Nazionale Linee Guida dell’Istituto Superiore di Sanità (ISS) ha aperto una sezione apposita dedicata alla raccolta dei documenti scientifici più attendibili sull’argomento, per offrire agli operatori sanitari, pazienti, cittadini e decisori gli elementi utili a combattere l’epidemia di COVID-19, nel rispetto delle norme vigenti e delle migliori evidenze disponibili. La rassegna, in continuo aggiornamento, comprende revisioni sistematiche di letteratura, Linee Guida evidence e consensus based e position statements di organizzazioni scientifiche e agenzie sanitarie internazionali, oltre alle disposizioni del Ministero della Salute inerenti la malattia. Le tematiche affrontate vanno dalle questioni di prevenzione e controllo dell’infezione, in una prospettiva di salute pubblica, alla cura e assistenza dei singoli casi in ambito ospedaliero e territoriale, come pure l’appropriatezza d’uso delle risorse sanitarie e professionali, segnatamente nell’area critica (Terapie Intensive e Sub-Intensive). Sono inclusi anche documenti che affrontano le problematiche etiche di accesso alle cure in condizioni di limitata disponibilità di mezzi e personale sanitario. Data di ultimo aggiornamento: 13 marzo 2020Data di pubblicazione: 11 marzo 2020 
La pandemia da COVID-19 ha reso necessaria una riorganizzazione dei percorsi assistenziali legati alla nascita. Per questo motivo, l’ISS mette a disposizione del personale sanitario una selezione di risorse, letteratura ed evidence disponibili su gravidanza, parto e allattamento. In evidenza:  la pagina dedicata alla vaccinazione contro il COVID-19 in gravidanza e allattamentola pagina dedicata allo studio “COVID-19 e salute mentale perinatale: impatto del COVID-19 sul vissuto e lo stato emotivo in epoca perinatale delle donne in contatto con i Consultori Familiari (CF)”, di cui l’Istituto Superiore di Sanità è coordinatore, aggiornata al 7 gennaio 2021Leggi gli altri approfondimenti:Per aiutare il personale sanitario nel lavoro quotidiano di assistenza alle donne durante la gravidanza, il parto e l’allattamento, le ricercatrici dell’ISS hanno messo a punto alcuni materiali di comunicazione specifici. Visita lapagina dedicata.Data di ultimo aggiornamento: 9 gennaio 2021 Data di creazione della pagina: 27 febbraio 2020 
Nonostante a livello globale siano ancora molte le incognite relative al progredire della pandemia di COVID-19, per i Paesi africani la situazione è particolarmente complessa anche perché l’Africa è un continente che consta di 53 Paesi con le più diverse situazioni socio-economiche, sanitarie e politiche nazionali e che riportano, probabilmente non a caso, anche dati molto diversi sullo sviluppo dell’epidemia. È quindi importante, e doveroso, indagare i diversi aspetti che possono emergere nel contesto africano e per questo il Centro Nazionale per la Salute Globale dell’Istituto Superiore di Sanità (ISS) propone una serie di approfondimenti su questo tema: Leggi gli approfondimenti: Data di ultimo aggiornamento della pagina: 26 novembre 2020Data di creazione della pagina: 18 giugno 2020 
Attenzione: I ricercatori ISS, non hanno partecipato alla realizzazione di questi materiali. Riteniamo tuttavia importante mettere a disposizione degli operatori sanitari le traduzioni delle informazioni più importanti realizzate da associazioni ed enti. Ricordiamo inoltre che in queste pagine si parla di una situazione in rapida evoluzione e quindi le informazioni potrebbero non risultare sempre allineate con i dati e le informazioni più recenti disponibili   In questa pagina sono disponibili le traduzioni, in alcune delle lingue più parlate tra la popolazione straniera, di alcuni materiali divulgativi relativi al virus SARS-CoV-2 e a COVID-19, realizzati con lo scopo di informare quante più persone possibili sulla situazione attuale e fornire loro un quadro delle indicazioni ufficiali. Coronavirus - 10 consigli per chi si prende cura degli anzianiÈ online un opuscolo dell’ISS con dieci consigli per chi si prende cura degli anziani. Tra le informazioni: le vie di trasmissione del virus, i consigli su come prevenire il contagio e le indicazioni su come gestire la presenza di sintomi. Il testo è disponibile in italiano,English,Español,Français,Português,Română,Polsku eРусский. COVID-19: cose da sapereÈ la sezione del sito dell'INMP (Istituto Nazionale salute, Migrazioni e Povertà) dedicata a COVID-19. Tra i materiali, una sintesi delle informazioni, raccomandazioni, regole di comportamento, obblighi e divieti di interesse della popolazione per il contenimento della diffusione del COVID-19. I contenuti di questa sezione sono redatti con un linguaggio semplice, in modo da poter essere fruibili da tutti, e tradotti in inglese, francese, cinese e rumeno. Il contenuto delle pagine è, coerentemente con il mutevole quadro normativo di riferimento, in continuo aggiornamento. Per maggiori informazioni visita ilsito. Juma Map webpageLa piattaforma Juma-Covid-19 realizzato da ARCI con il supporto di UNHCR, promuove un accesso tempestivo ad informazioni di qualità e utili per affrontare la crisi ed è in costante aggiornamento. Si può anche scegliere la lingua dell’intera pagina (in Italiano, Inglese/English, Francese/Français, Amarico/አማርኛ, Arabo/አማርኛ, Bengalese/বাংলা, Cinese/简体中文, Spagnolo/Español, Persiano/فارسی, Russo/Русский, Somalo/˜اَف صَومالي, Urdu/اردو). Nella piattaforma sono disponibili informazioni raccolte da una pluralità di fonti e organizzazioni, istituzionali e non, in diversi formati, sia testo che infografiche, che coprono le seguenti aree: salute e prevenzione, regole e comportamenti e asilo e immigrazione. Inoltre, è stata create un repository di materiali utili prodotti sul tema COVID-19, di natura sia sanitaria che legale. Vai al sito. Regione Emilia-RomagnaNel portale Sociale della Regione Emilia-Romagna sono raccolti i materiali tradotti da Comuni, AULS, Cooperative, Associazioni per spiegare agli stranieri che vivono in Italia l’emergenza legata al Nuovo Coronavirus. Vai al sito. Regione Valle d’AostaSul sito della Regione è disponibile la traduzione dell’autocertificazione necessaria per spostarsi albanese, arabo, cinese, inglese e spagnolo. Si raccomanda tuttavia la compilazione e l’uso della versione italiana. Consorzio Il Nodo soc. coop. (Sicilia)#ItDependsOnUs, questo è il nome della campagna di sensibilizzazione lanciata dai progetti SPRAR/SIPROIMI di Acireale e Catania: 9 video realizzati dal consorzio Il Nodo in altrettante lingue, tra cui mandingo, pulaar e pashto. OIM ItaliaBrochure multilingue, con le misure da adottare per affrontare l’emergenza legata al Nuovo Coronavirus, in linea con quanto stabilito dall'Organizzazione mondiale della sanità. Ministero degli Affari Esteri e della Cooperazione InternazionaleSul sito del MAE sono consultabili le risposte alle domande frequenti sul Decreto #IoRestoaCasa, nelle principali lingue veicolari. Save the Children L’organizzazione traduce in diverse lingue 10 suggerimenti per parlare di Coronavirus ai bambini.Qui la raccolta di articoli e video (sottotitoli in italiano). 10 comportamenti da seguire: i consigli ufficiali del ministero della SaluteARCI rende disponile in inglese, francese, cinese, rumeno, spagnolo, arabo, bengali, urdu, somalo, russo, amarico, tigrino, bambarà, wolof i 10 comportamenti consigliati dal Ministero della Salute (con Traduzioni eseguite da volontarie e volontari della Associazione Naga - Milano, Arci Milano e dalla rete dei mediatori del Numero Verde per richiedenti asilo e rifugiati ARCI). Inoltre il Numero Verde per richiedenti asilo e rifugiati (800905570), e dedicata in particolare a migranti, rifugiati e richiedenti asilo, rimarrà attivo per tutta la durata dell'emergenza, avvalendosi della consulenza dei medici di Médecins du Monde - Missione Italia, in collaborazione con UNICEF Italia, per garantire orientamento e accesso ai servizi medico-sanitari. Vai al sito. Il Coronavirus spiegato a migranti, richiedenti asilo e persone con poca dimestichezza con la lettura in italianoL'associazione di volontariato Il Grande Colibrì ed altre associazioni hanno tradotto alcune indicazioni basilari di igiene e di condotta, e alcune brevi note, in: Albanese/Shqip, Arabo/عربية, Bambara, Bangla/বাংলা, Bosniaco/Bosanski, Bulgaro/Български, Cinese/汉语, Croato/Hrvatski, Francese/Français, Inglese/English, Macedone/Македонски, Mandinka, Montenegrino/Crnogorski, Pashtu/پښتو, Pidgin Nigeriano/Nigerian Pidgin, Portoghese/Português, Punjabi/ਪੰਜਾਬੀ, Rumeno/Română, Russo/Русский Язык, Serbo/Srpski, Singalese/සිංහල, Somalo/Af Soomaali, Spagnolo/Español, Tedesco/Deutsch, Thailandese/ภาษาไทย, Tigrino/ትግርኛ, Turco/Türkçe, Twi, Ucraino/Укрaïнська, Urdu/اردو, Wolof. Sono inoltre disponibili testi in italiano semplificato (scritto in stampatello maiuscolo per facilitare anche chi ha meno dimestichezza con la lettura). Tali materiali vengono aggiornati con nuove informazioni e nuove lingue. Vai alsito. DPCM 8 marzo 2020Sul sito del Consiglio Italiano per i Rifugiati, è disponibile la traduzione dei punti chiave del DPCM dell'8 marzo 2020 in arabo, urdu, bengalese, spagnolo, francese e inglese (realizzata dall'Associazione Diritti per tutti di Brescia). Vai alsito. OMS su COVID-19  Sul sito dell'OMS tutte le informazioni sono disponibili anche in arabo/العربية, cinese/中文, inglese, francese, russo/Русский e spagnolo. Vai al sito. Data di creazione della pagina: 28 maggio 2020 
Per approfondire i dati contenuti nella dashboard e nei bollettini settimanali della sorveglianza scarica: Le informazioni ed i dati relativi all’epidemia da COVID-19 vengono condivisi dall’Istituto Superiore di Sanità e periodicamente aggiornati e verificati, al fine di mantenere la loro correttezza ed attualità. L’Istituto Superiore di Sanità è, in ogni caso, sollevato da ogni responsabilità per eventuali errori, imprecisioni o inesattezze nel contenuto di tali informazioni e dati provenienti da enti terzi. In nessun caso l’Istituto Superiore di Sanità sarà ritenuto responsabile per qualsiasi danno, diretto o indiretto, derivante dall’uso improprio delle informazioni e dei dati condivisi. L’Istituto Superiore di Sanità è, inoltre, svincolato da ogni responsabilità riguardo all’interpretazione delle informazioni e dei dati da parte di terzi, così come anche, da qualsivoglia utilizzo improprio e/o illecito degli stessi. 
e ilPrimo Piano sul sito ISS. A partire dal 24 marzo 2020, l’Istituto Superiore di Sanità (ISS) - in collaborazione con il Garante nazionale dei diritti delle persone detenute o private della libertà personale - ha avviato una survey specifica sul contagio da COVID-19 nelle Residenze sanitarie assistite (RSA). L’obiettivo: monitorare la situazione e adottare eventuali strategie di rafforzamento dei programmi e dei principi fondamentali di prevenzione e controllo delle infezioni correlate all’assistenza (ICA). Secondo il GNPL National Register - la banca dati realizzata dal Garante nazionale per la geolocalizzazione delle strutture sociosanitarie assistenziali sul territorio italiano - le RSA nel nostro Paese sono 4629. L’indagine, rivolta a 3417 strutture censite nella mappa on line dei servizi per le demenze realizzata dall’Osservatorio demenze dell’ISS (che raccoglie strutture sanitarie e socio sanitarie residenziali, pubbliche e/o convenzionate o a contratto, che accolgono persone con demenza), si basa sulla compilazione di un questionario al fine di acquisire informazioni sulla gestione di eventuali casi sospetti/confermati di infezione da SARS-CoV-2. L’indagine ha coinvolto 3292 RSA (96% del totale) distribuite in modo rappresentativo in tutto il territorio nazionale. Al 5 maggio 2020 hanno risposto al questionario 1356 strutture pari al 41,3% delle strutture contattate. Di queste, 92 risultavano private, ma sono state ugualmente incluse nell’indagine. Per approfondire consulta anche:    Data di ultimo aggiornamento: 17 giugno 2020Data di creazione della pagina: 31 marzo 2020Autore: Nicola Vanacore - Centro Nazionale per la Prevenzione delle malattie e la Promozione della Salute, CNAPPS, ISS 
Per approfondire i dati contenuti nella dashboard e nei bollettini settimanali della sorveglianza scarica: Le informazioni ed i dati relativi all’epidemia da COVID-19 vengono condivisi dall’Istituto Superiore di Sanità e periodicamente aggiornati e verificati, al fine di mantenere la loro correttezza ed attualità. L’Istituto Superiore di Sanità è, in ogni caso, sollevato da ogni responsabilità per eventuali errori, imprecisioni o inesattezze nel contenuto di tali informazioni e dati provenienti da enti terzi. In nessun caso l’Istituto Superiore di Sanità sarà ritenuto responsabile per qualsiasi danno, diretto o indiretto, derivante dall’uso improprio delle informazioni e dei dati condivisi. L’Istituto Superiore di Sanità è, inoltre, svincolato da ogni responsabilità riguardo all’interpretazione delle informazioni e dei dati da parte di terzi, così come anche, da qualsivoglia utilizzo improprio e/o illecito degli stessi. 
I dati epidemiologici sulla pandemia di COVID-19 evidenziano sostanziali differenze nell’insorgenza, nelle manifestazioni cliniche e negli esiti, in funzione dell’età, del genere (uomini, donne) e della presenza di patologie croniche pregresse fra i soggetti che contraggono l’infezione da SARS-CoV-2. In Italia contagi e letalità crescono con l’età, coinvolgono in misura maggiore gli uomini e sembrano in qualche modo associarsi alla presenza di patologie croniche, di policronicità, o almeno queste parrebbero far evolvere l’infezione verso esiti peggiori. A contestualizzare e comprendere meglio queste differenze, può contribuire la conoscenza della diffusione nella popolazione generale delle principali patologie croniche e della policronicità, delle differenze di genere ed età di queste condizioni, delle diversità nell’esposizione ai fattori di rischio (come fumo, alcol e obesità) implicati non solo nell’insorgenza e nell’aggravamento di patologie croniche ma anche negli esiti di condizioni acute che chiamano in causa il funzionamento del sistema immunitario e la risposta anticorpale, come nel caso di infezioni respiratorie e polmonari. Per venire incontro a questa esigenza informativa, i sistemi di sorveglianza a rilevanza nazionale PASSI (dedicato alla popolazione di 18-69 anni) e PASSI d’Argento (dedicato alla popolazione di 65 anni ed oltre), coordinati dall’Istituto Superiore di Sanità (ISS), in collaborazione con le Regioni, e condotti sul territorio dai Dipartimenti di Prevenzione delle Aziende sanitarie locali (ASL), hanno prodotto un documento che presenta un’analisi dei dati delle patologie croniche riferite nella popolazione residente in Italia. Le due sorveglianze si basano su indagini campionarie della popolazione generale e raccolgono in continuo informazioni sullo stato di salute di adulti e anziani, sui fattori di rischio comportamentali associati all’insorgenza delle patologie croniche e sul grado di adesione ai programmi di intervento che il Paese sta realizzando per la loro prevenzione, al fine di guidare a livello locale le azioni di prevenzione e valutarne l’efficacia nel tempo. Grazie ai dati PASSI e PASSI d’Argento è dunque possibile, a livello nazionale, regionale e aziendale, mettere a fuoco alcune delle informazioni utili a capire meglio i dati raccolti dall’ISS sui casi di COVID-19 come, appunto, la prevalenza delle principali patologie croniche (riferite come diagnosi mediche ricevute), la prevalenza di policronicità, cogliendo differenze di genere, età e caratteristiche socioeconomiche. Allo stesso modo è possibile stimare la prevalenza dei fattori di rischio comportamentali ad esse associati come fumo, alcol, soprappeso e obesità, sedentarietà o condizioni cliniche quali ipertensione. È anche possibile fornire, per le campagne vaccinali contro l’influenza stagionale, il dato di copertura nella popolazione generale e nei gruppi a rischio ai quali la vaccinazione viene raccomandata. La confrontabilità del protocollo operativo e degli strumenti di raccolta dati di questi due sistemi di sorveglianza ne rendono possibile una lettura integrata su questi aspetti, come di molti altri indicatori utili a completare il profilo di salute della popolazione dai 18 anni in su. Le analisi contenute in questo documento si basano su un campione nazionale di circa 130 mila adulti raccolto nel quadriennio 2015-2018 (PASSI) e su un campione di circa 40 mila anziani raccolto nel triennio 2016-2018 (PASSI d’Argento). In particolare, la Regione Lombardia ha contribuito alle stime nazionali PASSI per gli anni 2015-2016 con un campione di circa 1500 persone della popolazione residente nei territori delle ASL della Città di Milano e delle Provincie di Bergamo, Pavia e Varese, ma non ha partecipato al sistema PASSI d’Argento, quindi non si dispone di dati riferiti alla popolazione ultra 65enne residente in Lombardia. La Regione Val d’Aosta non ha partecipato alla sorveglianza PASSI d’Argento nel triennio 2016-2018 e la Regione Molise, pur avendovi partecipato non ha raggiunto un campione solido per queste analisi, pertanto anche per queste due Regioni non sono disponibili i dati riferibili alla popolazione anziana. Nel documento pubblicato da PASSI e PASSI d’Argento sono disponibili, a livello nazionale e per singole Regioni, stime di:Il quadro che emerge da questi dati mostra un Paese longevo ma con una quota rilevante di anziani con patologie croniche e policronicità che accresce la loro vulnerabilità a eventi avversi alla salute. Su una popolazione residente in Italia di quasi 51 milioni di persone con più di 18 anni di età, si può stimare che oltre 14 milioni di persone convivano con una patologia cronica, e di questi 8,4 milioni siano ultra 65enni. Le differenze di genere vedono le donne meno esposte degli uomini ai danni di fumo e alcol e anche a obesità. È questo il contesto in cui si è diffusa l'epidemia da SARS-Cov-2 in Italia. Consulta e scarica: Nota sulle fontiL’allungamento della vita media e il progressivo invecchiamento della popolazione rappresentano un successo della scienza e della medicina, ma allo stesso tempo una sfida per l’intera società poiché si accompagnano a un aumento del peso delle malattie croniche degenerative. La prevenzione delle malattie croniche non trasmissibili è tuttavia possibile attraverso il contrasto, sin dalla giovane età, dei fattori modificabili connessi alla loro insorgenza (fumo, alcol, sedentarietà, basso consumo di frutta e verdura, eccesso ponderale), attraverso l’offerta di programmi per la diagnosi precoce e attraverso la promozione di azioni volte al rafforzamento delle condizioni per un “invecchiamento attivo e in salute” secondo le indicazioni della strategia dell’OMS “Active and healthy aging” [1]. Dal 2004 il Ministero della Salute e il Centro nazionale per la prevenzione e il controllo delle malattie (CCM), in collaborazione con le Regioni, promuovono la progettazione, sperimentazione e l’implementazione di sistemi di sorveglianza di popolazione per raccogliere informazioni sullo stato di salute della popolazione e sui fattori di rischio modificabili e associati all’insorgenza di malattie croniche, al fine di guidare a livello locale le azioni di prevenzione valutarne l’efficacia nel tempo verso gli obiettivi di salute fissati nei Piani Nazionali e Regionali della Prevenzione. Nascono cosi, fra gli altri, la sorveglianza PASSI [2] dedicata alla popolazione adulta di 18-69 anni di età e la sorveglianza PASSI d’Argento [3] dedicata alla popolazione anziana di 65 anni e più, coordinati dall’Istituto Superiore di Sanità. A distanza di 10 anni dal loro avvio i sistemi di sorveglianza di popolazione su malattie croniche e stili di vita ad essi connessi sono stati inseriti come un LEA (Livello Essenziale di Assistenza) nell’area prevenzione collettiva e sanità pubblica [4] e riconosciuti come sistemi a rilevanza nazionale [5]. RiferimentiGruppo tecnico nazionale PASSI e PASSI d’Argento  Ringraziamenti  Si ringraziano tutti gli Intervistatori, Coordinatori e Referenti locali, a livello aziendale e regionale, delle reti PASSI e PASSI d’Argento che con il loro impegno rendono possibile la disponibilità di queste informazioni. Le reti dei Coordinatori e Referenti locali sono disponibili sui siti dedicati: PASSI: .../passi/network/rete PASSI d’Argento:.../passi-argento/network/rete Data di creazione della pagina: 15 maggio 2020Autori: Maria Masocco, Valentina Minardi, Benedetta Contoli (ISS) e il Gruppo Tecnico Nazionale PASSI e PASSI d’Argento* 
La pandemia di COVID-19 ha portato con sé vari problemi aggiuntivi o ha aggravato condizioni di vita già difficili per le popolazioni migranti. Ne dà un quadro esauriente il Dossier Statistico Immigrazione 2020, realizzato dal Centro Studi e Ricerche IDOS in partenariato con il Centro Studi Confronti (presentato il 28 ottobre 2020). Numerosi capitoli di questa 30ma edizione analizzano il fenomeno delle migrazioni alla luce dell’attuale pandemia descrivendo sia l’impatto sanitario che le cause socio-economiche di esso. Salvatore Geraci, Maurizio Marceca (Società Italiana di Medicina della Migrazioni) e Silvia Declich (Centro Nazionale per la Salute Globale dell’ISS) hanno analizzato l’impatto sanitario della pandemia sulle popolazioni migranti attraverso i dati della sorveglianza dell’ISS. Già a marzo-aprile 2020, nei primi mesi di pandemia la curva epidemica di COVID-19 tra gli stranieri, presenta un ritardo di 8-10 giorni rispetto a quella sulla popolazione italiana e i dati connotano un maggiore rischio di ospedalizzazione (e quindi di livello di gravità clinica). La spiegazione più probabile al riguardo è che gli stranieri vadano incontro a un ritardo di diagnosi dovuto a un ricorso posticipato ai servizi sanitari. Sembra anche che la pandemia non abbia colpito nella stessa misura le diverse comunità di stranieri, probabilmente in relazione al tipo di occupazione. Dopo la fine del lockdown, la quota percentuale di stranieri sul numero di casi totali è aumentata a partire da metà giugno, per poi diminuire a fine luglio. Nel frattempo, collegato alla ripristinata maggior mobilità dipendente sia dalla fruizione delle vacanze estive che dal rientro in Italia di stranieri, è aumentato il numero di casi importati, con una maggiore quota però riferibile agli italiani. D’altra parte, l’impatto sanitario è solo l’ultimo anello di determinanti socio-economici: di seguito alcuni aspetti analizzati nel rapporto IDOS. La pandemia di COVID-19 ha evidenziato il significato di “salute globale”, non solo mostrando una propagazione secondo i movimenti e le relazioni degli individui a livello globale, ma anche il profondo legame che la salute ha con le altre dimensioni, quali il lavoro, l’ambiente e l’economia. Data di creazione della pagina: 5 novembre 2020 Testo scritto da: Silvia Declich, Giulia Marchetti, Maria Elena Tosti e Maria Grazia Dente - Centro Nazionale per la Salute Globale, ISS 
In una situazione di emergenza e di crisi come quella che stiamo vivendo in questo periodo con la diffusione del coronavirus SARS-CoV-2, le persone e le famiglie sono costrette ad affrontare faticosi cambiamenti e a modificare radicalmente le proprie abitudini quotidiane, ritrovandosi a vivere in casa, più o meno isolati. Gli operatori socio-sanitari impegnati sul territorio, nelle diverse opportunità di interazione con i cittadini, possono cogliere l’occasione per dare un messaggio orientato a rafforzare l’importanza di stili di vita salutari, al fine di ottenere benefici non solo dal punto di vista fisico, ma anche dal punto di vista psicologico e relazionale. In una dimensione di separatezza, è comprensibile che possano emergere emozioni spiacevoli e stati emotivi complessi e che diventi difficile trovare un equilibrio positivo per far fronte e tollerare questa situazione emergenziale. Proprio in questa circostanza, è invece fondamentale far leva sulle risorse personali, cercando di mantenere uno stile di vita salutare che permetta di approcciare l’attuale situazione in modo costruttivo, accettando di fermarsi, di rimanere in attesa, pur riconoscendo l’impegno che tutto ciò richiede. L’attenzione alla salute personale e familiare può rappresentare in questo momento un’opportunità sia per affrontare in modo positivo la complessità delle emozioni e degli stati d’animo, sia per gestire al meglio gli orari organizzando delle attività durante la giornata, con l’obiettivo di mantenere il benessere personale e familiare. Un’alimentazione corretta, l’esercizio fisico, la cura del sonno, la limitazione del fumo e degli alcolici, una vita di relazione positiva nella famiglia, anche attraverso la scelta di attività piacevoli da fare insieme, i contatti a distanza con amici e parenti: sono tutte modalità per favorire un aumento del senso di autoefficacia e per ottenere vantaggi per la salute nella sua globalità. L’Istituto Superiore di Sanità, tramite il sito EpiCentro, avvia una serie di aggiornamenti in cui saranno proposte indicazioni e attività per migliorare la salute e il benessere in questa situazione emergenziale. Si tratta di materiali pratici, pensati per essere di supporto agli operatori e, tramite loro, alle persone e alle famiglie. Data di creazione della pagina: 19 marzo 2020Autori: Barbara De Mei, Chiara Cattaneo, Angela Spinelli - Centro Nazionale per la Prevenzione delle malattie e la Promozione della Salute, CNAPPS, ISSProgetto grafico dell’immagine #iorestoacasa: Lorenzo Fantozzi - Centro Nazionale per la Prevenzione delle malattie e la Promozione della Salute, CNAPPS, ISS 
I sintomi più comuni di un’infezione da coronavirus nell’uomo includono febbre, tosse, difficoltà respiratorie. Nei casi più gravi, l'infezione può causare polmonite, sindrome respiratoria acuta grave, insufficienza renale e persino la morte. In particolare:Data la poca specificità dei sintomi comuni dell’infezione da coronavirus è possibile effettuare test di laboratorio su campioni respiratori e/o siero soprattutto in caso di malattia grave. È comunque importante, nel caso si verifichino sintomi, informare il proprio medico di eventuali viaggi o di recenti contatti con animali (per esempio viaggi nei Paesi della penisola arabica o contatti con cammelli o prodotti a base di cammello). Data di pubblicazione: 23 gennaio 2020Autori: Giovanni Rezza, Antonino Bella, Flavia Riccardo, Patrizio Pezzotti - Dipartimento Malattie infettive, ISS 
Il rapporto sulle caratteristiche dei pazienti deceduti positivi a COVID-19 in Italia viene aggiornato periodicamente su questa pagina. report in English “Characteristics of COVID-19 patients dying in Italy Report based on available data on December 16th, 2020” (pdf 182 kb)Indice rapportoIl presente report descrive le caratteristiche di 63.573 pazienti deceduti e positivi a SARS-CoV-2 in Italia riportati dalla Sorveglianza Integrata COVID-19 coordinata dall’Istituto Superiore di Sanità. La Tabella riporta la distribuzione geografica dei decessi secondo le tre fasi che hanno caratterizzato la pandemia dall’inizio al 16 dicembre 2020: la prima ondata (marzo-maggio), la fase di bassa incidenza (giugno-settembre), e la seconda ondata (ottobre-dicembre), quest’ultima ancora in corso.I dati di sorveglianza sui decessi sono in continuo aggiornamento e consolidamento ed entrambe le attività necessitano di tempi per essere esplicate. Ogni Regione ha la propria organizzazione per l’aggiornamento e relativi tempi di esecuzione. Nel leggere quindi i dati per Regione, bisogna tenere conto che i tempi di notifica, controllo, verifica e aggiornamento dei dati varia da Regione a Regione e da periodo a periodo; ciò può implicare variazioni (in aumento e/o in diminuzione) e differenze sia con i dati già pubblicati nei report precedenti, sia con i dati pubblicati dalla Protezione Civile. Va inoltre considerato che le differenze regionali nella percentuale di decessi riportate in tabella non devono essere interpretate in termini di rischio. La letalità dipende infatti dal numero di infezioni avvenute in ciascuna Regione in un arco temporale compatibile con l’eventuale osservazione dell’evento fatale. A questo proposito, occorre anche tener presente che la differenza tra il numero di infezioni e casi notificati può variare a livello regionale e nel corso del tempo in funzione di diverse strategie di accesso al test adottate durante l’epidemia, distorcendo così il confronto della letalità regionale. Tabella: Distribuzione geografica dei pazienti deceduti SARS-CoV-2 positivi per periodomarzo-maggiogiugno-settembreottobre-16 dicembreTotaleREGIONEN%N%N%N%Lombardia16.35947,660733,07.10426,024.07037,9Emilia Romagna4.31312,51739,42.2328,26.71810,6Piemonte4.09111,91266,91.3264,85.5438,7Veneto1.9505,724813,52.88410,55.0828,0Lazio8402,41437,82.0997,73.0824,8Toscana1.0453,0965,21.7646,52.9054,6Campania4771,4583,22.1027,72.6374,1Liguria1.5164,41387,59743,62.6284,1Puglia5241,5754,11.4605,32.0593,2Sicilia3000,9573,11.6546,02.0113,2Marche9812,970,42230,81.2111,9Abruzzo4461,3372,05972,21.0801,7Friuli Venezia Giulia3461.0211.16322.39991.6Trento4021,240,23891,47951,3Bolzano2900,820,13801,46721,1Umbria750,290,54461,65300,8Sardegna1310,4241,33611,35160,8Valle d'Aosta1430,460,32060,83550,6Calabria960,340,22250,83250,5Basilicata290,120,11430,51740,3Molise220,120,11460,51700,3         Totale34.376100,01839100,027.347100,063.562100,0Nota: per 11 decessi non è stato possibile valutare il periodo; il numero dei morti, relativi al periodo ottobre - 16 dicembre, è in fase di consolidamento a causa del ritardo di notifica. L’età media dei pazienti deceduti e positivi a SARS-CoV-2 è 80 anni   (mediana 82, range 0-109, Range InterQuartile - IQR 75-88). Le donne   decedute sono 27.132 (42,7%). L’età mediana dei pazienti deceduti positivi   a SARS-CoV-2 è più alta di oltre 30 anni rispetto a quella dei pazienti   che hanno contratto l’infezione (età mediane: pazienti deceduti 82 anni –   pazienti con infezione 48 anni). Le donne decedute dopo aver contratto   infezione da SARS-CoV-2 hanno un’età più alta rispetto agli uomini (età   mediane: donne 85 – uomini 80). L’andamento dell’età media dei pazienti deceduti positivi a SARS-CoV-2   per settimana di calendario, a partire dalla 3° settimana di febbraio 2020   (la data del primo decesso risale al 21 febbraio 2020). L’età media dei   decessi settimanali è andata sostanzialmente aumentando fino agli 85 anni   (1° settimana di luglio) per poi calare leggermente Il grafico presenta le più comuni patologie croniche preesistenti   (diagnosticate prima di contrarre l’infezione) in un campione di pazienti   deceduti. Questo dato è stato ottenuto da 5962 deceduti per i quali è   stato possibile analizzare le cartelle cliniche. Le cartelle cliniche sono   inviate all’ISS dagli ospedali secondo tempistiche diverse,   compatibilmente con le prioritarie delle attività svolte negli ospedali   stessi. Il campione è quindi di tipo opportunistico, rappresenta solo i   decessi in soggetti che hanno avuto necessità del ricovero, e le Regioni   sono rappresentate cercando di conservare una proporzionalità rispetto al   numero di decessi. Il numero medio di patologie osservate in questa   popolazione è di 3,6 (mediana 3, Deviazione Standard 2,1). Complessivamente, 184 pazienti (3,1% del campione) presentavano 0   patologie, 739 (12,4%) presentavano 1 patologia, 1095 (18,4%) presentavano   2 patologie e 3944 (66,2%) presentavano 3 o più patologie.Prima del ricovero in ospedale, il 21% dei pazienti deceduti SARS-CoV-2   positivi seguiva una terapia con ACE-inibitori e il 14% una terapia con   Sartani (bloccanti del recettore per l'angiotensina).Le più comuni patologie croniche preesistenti nei pazienti deceduti   distinte per uomini (n=3589) e donne (n=2373). Nelle donne il numero medio   di patologie osservate è di 3,8 (mediana 4, Deviazione Standard 2,0). Negli uomini il numero medio di patologie osservate è di 3,5 (mediana 3,   Deviazione Standard 2,1). La tabella 1 riassume le principali caratteristiche dei decessi con COVID-19 avvenuti nei 3 periodi dall’inizio della pandemia nel 2020: il periodo iniziale (marzo-maggio), il secondo periodo (giugno-settembre) e il terzo (ottobre-dicembre), anche se quest’ultimo è ancora in corso. Complessivamente i dati erano rappresentativi del 9,6% dei deceduti dall’inizio della pandemia; in particolare, del 13,3% dei deceduti tra marzo e maggio, del 27,5% dei deceduti tra giugno e settembre e del 3,7% dei deceduti tra ottobre e dicembre.Nell’intero arco temporale preso in considerazione, aumentano i decessi di persone con 3 o più patologie preesistenti e diminuiscono quelli con meno patologie o nessuna: ciò sembra indicare che nel secondo e nel terzo periodo i decessi riguardano persone più anziane e con una condizione di salute preesistente peggiore rispetto ai decessi relativi al primo trimestre (tabella   1).Estremamente diverso nei tre periodi è anche l’uso di farmaci, con una netta riduzione nell’utilizzo degli antivirali e un aumento nell’uso degli steroidi nel secondo e terzo periodo. Tabella 1. Età media, prevalenza di donne, numero di patologie preesistenti, complicanze e trattamenti nei decessi con COVID-19 per trimestre di decessoCampione   delle cartelle cliniche valutateTutti(n=5962)mar-mag 2020(n=4470)giu-sett 2020(n=501)ott-16 dic 2020(n=991)p-value*  N di   comorbosità    0184 (3,1)169 (3,8)6 (1,2)9 (0,9)<0,001    1  739 (12,4)  606 (13,6)  44 (8,8)  89 (9,0)     2  1095 (18,4)  895 (20,0)  66 (13,2)134 (13,5)    3 o più3944 (66,2)2800 (62,6)385 (76,8)759 (76,6)Complicazioni durante   il ricovero in ospedale  Polmonite  5499 (94,0)  4142 (95,2)  412 (83,2)  945 (94,6)  <0,001   Danno renale acuto  1389 (23,8)  1001 (23,0)  134 (27,1)  254 (25,4)  0,052   Danno miocardico acuto  632 (10,8)  471 (10,8)  49 (9,9)  112 (11,2)  0,743   Sovrainfezione  1134 (19,4)  722 (16,6)  203 (41,0)  209 (20,9)  <0,001Terapie    Antibiotici  5052 (85,8)  3813 (86,7)  424 (86,0)  815 (81,7)  <0,001    Antivirali  2865 (48,7)  2599 (59,1)  157 (31,8)  109 (10,9)  <0,001    Steroidi  3022 (51,3)  1903 (43,3)321 (65,1)  798 (80,0)<0,001   Tocilizumab218 (4,1)170 (4,3)28 (5,9)20 (2,1)0,001* p-value per le differenze tra i 3 periodi  La distribuzione delle principali patologie preesistenti nei diversi periodi è presentata nella figura 6. La prevalenza di fibrillazione atriale, ictus, demenza, BPCO, cancro, insufficienza renale e obesità varia in maniera significativa nei tre periodi. Queste patologie sono più frequentemente diagnosticate nei deceduti del secondo e terzo periodo rispetto a quelli del primo. Nella tabella 2 sono riportate le durate come tempi mediani (in giorni) nei 3 periodi di tempo considerati: tra il primo e il secondo periodo quasi raddoppia il tempo che trascorre dall’insorgenza dei sintomi al decesso, che poi torna ai livelli iniziali nel terzo periodo; diminuisce il tempo che trascorre dall’insorgenza dei sintomi all’esecuzione del tampone per la rilevazione dell’infezione da SARS-CoV-2 nel secondo periodo e rimane tale nel terzo periodo, così come il tempo tra l’insorgenza dei sintomi e il ricovero in ospedale; raddoppia la durata mediana in giorni dal ricovero in ospedale al decesso tra il primo e il secondo periodo per poi tornare, nel terzo periodo, ai livelli del primo. Questi risultati sembrano suggerire una maggiore reattività del Sistema Sanitario testimoniata dalla maggiore rapidità nell’esecuzione di esami diagnostici e nell’ospedalizzazione. Tabella 2. Tempi mediani (in giorni) tra insorgenza dei sintomi, test PCR, ricovero in ospedale e decesso    Tutti(n=5962)mar-mag 2020(n=4470)giu-sett   2020(n=501)ott-16 dic   2020(n=991)p-value*Tempi (in giorni)MedianaIQRMedianaIQRMedianaIQRMedianaIQR Dall’insorgenza dei sintomi al   decesso127-20127-19229-55117-18<0,001Dall’insorgenza dei sintomi al test   SARS-CoV-252-852-931-731-6<0,001Dall’insorgenza dei sintomi al ricovero in ospedale42-742-731-731-7<0,001Dal ricovero in ospedale al decesso73-1473-13155-4373-12<0,001* p-value per le differenze tra i 3    periodi.IQR=Inter-Quartile Range  I dati qui presentati possono essere spiegati da maggiori conoscenze circa l’infezione e maggiori capacità e tempestività di cura della stessa nel periodo giugno-agosto. Inoltre è verosimile che nei mesi di marzo e aprile il COVID-19 sia stato sotto-diagnosticato in molti deceduti anziani fragili (come per esempio quelli nelle RSA). Questo può aver portato una sottostima del carico di patologie dei deceduti in tale periodo. Nella tabella 2 sono riportate le durate come tempi mediani (in giorni) nei 3 periodi di tempo considerati: tra il primo e il secondo periodo quasi raddoppia il tempo che trascorre dall’insorgenza dei sintomi al decesso, che poi torna ai livelli iniziali nel terzo periodo; diminuisce il tempo che trascorre dall’insorgenza dei sintomi all’esecuzione del tampone per la rilevazione dell’infezione da SARS-CoV-2 nel secondo periodo e rimane tale nel terzo periodo, così come il tempo tra l’insorgenza dei sintomi e il ricovero in ospedale; raddoppia la durata mediana in giorni dal ricovero in ospedale al decesso tra il primo e il secondo periodo per poi tornare, nel terzo periodo, ai livelli del primo. Questi risultati sembrano suggerire una maggiore reattività del Sistema Sanitario testimoniata dalla maggiore rapidità nell’esecuzione di esami diagnostici e nell’ospedalizzazione. Tabella 2. Tempi mediani (in giorni) tra insorgenza dei sintomi, test PCR, ricovero in ospedale e decessoTutti(n=5962)mar-mag 2020(n=4470)giu-sett   2020(n=501)ott-16 dic   2020(n=991)p-value*Tempi (in giorni)MedianaIQRMedianaIQRMedianaIQRMedianaIQR Dall’insorgenza dei sintomi al   decesso127-20127-19229-55117-18<0,001Dall’insorgenza dei sintomi al test   SARS-CoV-252-852-931-731-6<0,001Dall’insorgenza dei sintomi al ricovero in ospedale42-742-731-731-7<0,001Dal ricovero in ospedale al decesso73-1473-13155-4373-12<0,001* p-value per le differenze tra i 3    periodi.IQR=Inter-Quartile Range  I dati qui presentati possono essere spiegati da maggiori conoscenze circa l’infezione e maggiori capacità e tempestività di cura della stessa nel periodo giugno-agosto. Inoltre è verosimile che nei mesi di marzo e aprile il COVID-19 sia stato sotto-diagnosticato in molti deceduti anziani fragili (come per esempio quelli nelle RSA). Questo può aver portato una sottostima del carico di patologie dei deceduti in tale periodo. Sulla base delle indicazioni emanate dal Ministero della Salute nella Circolare pubblicata il 25 febbraio 2020 (protocollo 0005889-25/02/2020), la certificazione di decesso a causa di COVID-19 deve essere accompagnata da parere dell’Istituto Superiore di Sanità (ISS). Per questo motivo, è stato creato un gruppo di lavoro dedicato allo studio delle cause di morte dei pazienti deceduti che risultavano positivi all’infezione da SARS-CoV-2. L’analisi si basa sui dati contenuti nelle cartelle cliniche e nelle schede di morte ISTAT recanti le cause di decesso di questi pazienti. La raccolta dati avviene tramite la piattaforma webhttp://covid-19.iss.it, già utilizzata dalla sorveglianza nazionale, epidemiologica e virologica, dei casi di COVID-19 in Italia (coordinata dall’ISS e attivata dalla Circolare ministeriale del 22 gennaio 2020, n.1997). Per informazioni è possibile mandare un’e-mail all’indirizzo di posta elettronica decessicovid-19@iss.it o contattare il dott. Graziano Onder (Direttore del Dipartimento Malattie cardiovascolari, endocrino-metaboliche e invecchiamento, ISS) al numero di telefono: 06/49904231. il rapporto “Impatto dell'epidemia COVID-19 sulla mortalità: cause di morte nei deceduti positivi a SARS-CoV-2” (pdf 1,1 Mb) realizzato da ISS e ISTAT il 16 luglio 2020 che presenta un’analisi approfondita delle malattie presenti sulle schede di morte di soggetti diagnosticati microbiologicamente tramite tampone rino/orofaringeo positivo al SARS-CoV-2. Data di ultimo aggiornamento: 23 dicembre 2020Data di creazione della pagina: 27 marzo 2020Report prodotto dal Gruppo della Sorveglianza COVID-19: Luigi Palmieri, Elvira Agazio, Xanthi Andrianou, Pierfrancesco Barbariol, Antonino Bella, Eva Benelli, Luigi Bertinato, Matilde Bocci, Stefano Boros, Giovanni Calcagnini, Marco Canevelli, Federica Censi, Alessandra Ciervo, Elisa Colaizzo, Martina Del Manso, Corrado Di Benedetto, Chiara Donfrancesco, Massimo Fabiani, Francesco Facchiano, Marco Floridia, Fabio Galati, Marina Giuliano, Tiziana Grisetti, Cecilia Guastadisegni, Yllka Kodra, Ilaria Lega, Cinzia Lo Noce, Pietro Maiozzi, Valerio Manno, Margherita Martini, Alberto Mateo Urdiales, Eugenio Mattei, Claudia Meduri, Paola Meli, Giada Minelli, Lorenza Nisticò, Graziano Onder, Lucia Palmisano, Daniele Petrone, Patrizio Pezzotti, Flavia Pricci, Ornella Punzo, Vincenzo Puro, Federica Quarata, Valeria Raparelli, Flavia Riccardo, Simone Rocchetto, Paolo Salerno, Giulia Sarti, Debora Serra, Matteo Spuri, Paola Stefanelli, Marco Tallon, Manuela Tamburo De Bella, Dorina Tiple, Marco Toccaceli Blasi, Federica Trentin, Brigid Unim, Luana Vaianella, Nicola Vanacore, Maria Fenicia Vescio, Emanuele Rocco Villani, Silvio Brusaferro. 
Molte e importanti differenze di genere si osservano nella frequenza, nei sintomi, nella gravità di numerose malattie e anche nella risposta alle terapie e nelle reazioni avverse ai farmaci. Un approccio di genere nella pratica clinica può contribuire notevolmente alla promozione della salute tramite un miglioramento dell'appropriatezza delle cure in grado di produrre vantaggi sia per i malati, sia per la sostenibilità del Servizio sanitario nazionale (SSN). Questo sembra essere vero anche nel contesto della pandemia da COVID-19. EpiCentro, con il supporto scientifico del Centro di riferimento per la medicina di genere dell’Istituto Superiore di Sanità (ISS), propone un focus dedicato ad approfondire questi aspetti al fine promuovere una migliore comprensione degli aspetti eziologici ed epidemiologici dell’infezione da SARS-CoV-2 in uomini e donne. Per approfondire consulta gli approfondimenti: Data di creazione della pagina: 13 maggio 2020Revisori: Simona Anticoli, Alessandra Carè, Maria Cristina Gagliardi, Matteo Marconi, Elena Ortona, Anna Ruggieri - Centro di riferimento per la Medicina di Genere, ISS 
Cosa vuol dire diventare madre durante la pandemia? Le evidenze raccolte in questi mesi a livello internazionale riportano più frequenti sintomi di ansia, depressione e disagio psicologico fra le donne in gravidanza e dopo il parto rispetto all’atteso e sottolineano la necessità di rendere disponibili interventi adeguati a supportare questa popolazione. Per questo motivo è stato organizzato lo studio “COVID-19 e salute mentale perinatale: impatto del COVID-19 sul vissuto e lo stato emotivo in epoca perinatale delle donne in contatto con i Consultori Familiari (CF)”, di cui l’Istituto Superiore di Sanità è coordinatore. Lo scopo è raccogliere informazioni sull’impatto della pandemia sulla salute mentale delle donne in gravidanza o con un bimbo/a fino ai sei mesi di età, dar voce alla loro esperienza nei servizi del percorso nascita e ai loro bisogni di assistenza. Avviato nel mese di ottobre, lo studio mira a coinvolgere le utenti dei CF di 9 Aziende sanitarie collocate in 8 Regioni italiane ed è già attivo presso i servizi consultoriali dell’Azienda ULSS 6 Euganea, della AUSL di Bologna, dell’Azienda USL Toscana Centro, della ASSL di Olbia e dell’ASP Cosenza. Le partecipanti compilano online la versione italiana del questionario Coronavirus Perinatal Experiences Impact Survey (COPE-IS). Lo strumento è stato messo a punto negli USA nel marzo 2020 da un gruppo di esperti dell’area della salute mentale perinatale per raccogliere informazioni sui vissuti delle donne durante la gravidanza, il parto e i primi mesi di vita del bambino, così da rendere disponibili indicazioni utili a migliorare l’assistenza e il supporto fornito dai servizi sanitari nel contesto pandemico. L’adattamento europeo del questionario è stato curato da un gruppo di ricercatori consorziati nella COST Action 18138 “Research Innovation and Sustainable Pan-European Network in Peripartum Depression Disorder”, alla quale l’ISS partecipa per l’Italia. Lo studio italiano è promosso dal Reparto Salute della Donna e dell’Età evolutiva del CNaPPS, ISS e dalla Società Marcè italiana per la salute mentale perinatale, che hanno curato anche l’adattamento italiano dello strumento, in collaborazione con un gruppo di esperti. Grazie alla generosità delle donne che hanno donato il loro tempo, e all’impegno dei professionisti sanitari dei CF che hanno promosso attivamente la partecipazione allo studio tra le proprie utenti, sono già più di 1000 le donne che hanno completato il questionario. L’obiettivo è ora quello di rendere al più presto disponibili i primi risultati, con l’auspicio che diano indicazioni utili al miglioramento del supporto fornito alle donne in gravidanza e nei primi mesi dopo il parto dai servizi sanitari. Coordinatori: Ilaria Lega, Alessandra Bramante  Data di creazione della pagina: 7 gennaio 2021Testo scritto da: Ilaria Lega - Centro Nazionale per la Prevenzione delle malattie e la Promozione della Salute, CNAPPS - ISS. 
È disponibile online il “Rapporto sulla ricognizione rapida sull’attività nel mese di aprile 2020 dei Dipartimenti di Prevenzione in risposta alla pandemia di COVID-19”. Il testo descrive i risultati dell’indagine realizzata dall’Associazione Italiana di Epidemiologia (AIE) sui metodi e gli strumenti (organizzativi e di risorse) adottati dalle ASL durante la fase più critica della prima ondata pandemica. L’obiettivo era quello di costruire una mappa delle modalità di risposta utilizzate dai Dipartimenti, così da fornire indicazioni per aumentare la capacità di interruzione della catena dei contagi. I dati, raccolti tramite un questionario web, provengono da 44 Dipartimenti di Prevenzione dislocati in 14 Regioni e Provincie Autonome, che coprono circa il 40% della popolazione residente in Italia. L’indagine è stata realizzata a maggio 2020 e riguarda il lavoro svolto ad aprile. Tra le informazioni raccolte: il contesto generale, l’individuazione di casi sospetti, la conferma dei casi, l’isolamento delle persone infette, le attività di contact-tracing e la sorveglianza in strutture residenziali con assistenza sanitaria. La pandemia di COVID-19 ha richiesto uno sforzo non comune da parte dei servizi sanitari. Da un lato c’è stato il grande lavoro del personale medico impegnato nella cura delle persone, dall’altro quello di più lungo periodo relativo all’organizzazione e all’allocazione delle risorse necessarie a garantire una risposta efficace e tempestiva al rischio pandemico. Anche ora che il numero dei pazienti ricoverati è decisamente inferiore a quanto registrato nella scorsa primavera, la rilevazione di così tante persone infette (seppur asintomatiche) è il risultato del lavoro capillare che la nostra sanità pubblica sta conducendo per identificare e interrompere le catene di trasmissione. Non tutte le Regioni e le Province Autonome si sono trovate nella stessa situazione epidemiologica. Un’eterogeneità che ha richiesto la messa a punto di strumenti ad hoc per rispondere ad esigenze diverse. Tramite gruppi di lavoro dedicati che hanno visto la partecipazione di epidemiologi ed epidemiologhe di tutto il Paese, l’AIE ha condotto un’indagine rapida sui metodi e gli strumenti utilizzati dai Dipartimenti di Prevenzione delle varie aree del Paese relativamente ai processi operativi di sorveglianza e di interruzione dei contagi. Ne è emerso un quadro variegato in cui il coinvolgimento straordinario di molti operatori di servizi diversi ha permesso di ampliare la capacità di risposta. Molte strutture hanno sviluppato strumenti diversi per gli stessi scopi e la difformità degli strumenti adottati rende difficile avere una visione d’insieme delle esperienze nelle varie aree del Paese e costruire una robusta mole di dati da cui trarre inferenze significative circa i reali di rischi di trasmissione per singole esposizioni (lavorative, familiari, comunità, ecc) e anche sulle specifiche misure di prevenzione. La pandemia è ancora presente e le esperienze fatte sono le fondamenta delle scelte future. Lavorare in modo coordinato con strumenti e metodi condivisi in tutta Italia è un obiettivo prioritario per aumentare l’efficacia e l’efficienza della risposta sul lungo periodo. Data di ultimo aggiornamento: 10 dicembre 2020Data di creazione della pagina: 17 settembre 2020 Testo scritto da: Stefania Salmaso¹, Francesca Zambri², Matteo Renzi³ e Angela Giusti²¹ Già direttrice del Centro nazionale di epidemiologia, sorveglianza e promozione della salute (CNESPS) - ISS² Centro Nazionale per la Prevenzione delle Malattie e la Promozione della Salute - ISS³ Dipartimento di Epidemiologia SSR Lazio - ASL Roma 1 
L’attuale pandemia da SARS-CoV-2 rappresenta un fattore di rischio per la salute delle popolazioni migranti in Europa, non solo rispetto alla possibilità di entrare a contatto con il virus ma, anche, per i possibili esiti di salute negativi legati alle barriere nell’accesso ai servizi sanitari. Per questo motivo EpiCentro dedica uno spazio alle informazioni disponibili sulla salute della popolazione migrante in relazione alla pandemia di COVID-19, alla raccolta dei materiali utili e dei documenti internazionali di riferimento. Consulta le pagine: Data di pubblicazione: 12 novembre 2020 
Il 30 gennaio 2020, dopo la seconda riunione del Comitato di sicurezza, il Direttore generale dell’Organizzazione Mondiale della Sanità (OMS) ha dichiarato il focolaio internazionale di COVID-19 un’emergenza di sanità pubblica di rilevanza internazionale (Public Health Emergency of International Concern – PHEIC), come sancito nel Regolamento sanitario internazionale (International Health Regulations, IHR, 2005). La dichiarazione di PHEIC comporta per l’OMS fornire raccomandazioni e misure temporanee, che non sono vincolanti per i Paesi, ma che sono significative sia dal punto di vista pratico che politico relativamente a: viaggi, commerci, quarantena, screening e trattamento. L’OMS inoltre definisce standard di pratica globali. Per “emergenza di sanità pubblica di rilevanza internazionale” si intende: “un evento straordinario che può costituire una minaccia sanitaria per altri Stati membri attraverso la diffusione di una malattia e richiedere una risposta coordinata a livello internazionale”. Nel meeting del 30 gennaio 2020, il Comitato di sicurezza ha sottolineato il grande impegno della Cina e gli sforzi fatti per contenere il focolaio di infezione da SARS-CoV-2 (tra cui il mantenimento di contatti quotidiani con l’OMS e interventi multisettoriali per limitare l’infezione). La Cina ha infatti identificato rapidamente il virus, condividendone la sequenza in modo che anche altri Paesi potessero sviluppare rapidamente strumenti diagnostici. Data di pubblicazione: 12 marzo 2020Autori: Giovanni Rezza, Antonino Bella, Flavia Riccardo, Patrizio Pezzotti, Andrea Siddu - Dipartimento Malattie infettive, ISS 
I coronavirus umani si trasmettono da una persona infetta a un’altra attraverso:Sulla base dei dati al momento disponibili, l’OMS ribadisce che il contatto con i casi sintomatici (persone che hanno contratto l’infezione e hanno già manifestato i sintomi della malattia) è il motore principale della trasmissione del nuovo coronavirus SARS-CoV-2. L’OMS è a conoscenza di una possibile trasmissione del virus da persone infette ma ancora asintomatiche. In base a quanto già noto sugli altri coronavirus (ad es. MERS-CoV), sappiamo che l’infezione asintomatica potrebbe essere rara e che la trasmissione del virus da casi asintomatici è possibile, ma non frequente. Sulla base di questi dati, l’OMS conclude che la trasmissione da casi asintomatici probabilmente non è uno dei motori principali della trasmissione del nuovo coronavirus SARS-CoV-2. Tuttavia molti studi sono in corso per ampliare le conoscenze sulle modalità di trasmissione di SARS-CoV-2. Non esistono trattamenti specifici per le infezioni causate dai coronavirus e non sono disponibili, al momento, vaccini per proteggersi dal virus. Riguardo il nuovo coronavirus SARS-CoV-2, non esistono al momento terapie specifiche, vengono curati i sintomi della malattia (così detta terapia di supporto) in modo da favorire la guarigione, ad esempio fornendo supporto respiratorio. Si ricorda che l’Agenzia italiana del farmaco (AIFA) fornisce sul proprio sito informazioni sui farmaci utilizzati al di fuori delle sperimentazioni cliniche, come quelli commercializzati per altre indicazioni che vengono resi disponibili ai pazienti, pur in assenza di indicazione terapeutica specifica per il COVID-19, sulla base di evidenze scientifiche spesso piuttosto limitate. Consulta la pagina dedicata sulsito AIFA. È possibile ridurre il rischio di infezione, proteggendo se stessi e gli altri, seguendo alcuni accorgimenti: Proteggi te stessoLavati spesso le mani (dopo aver tossito/starnutito, dopo aver assistito un malato, prima durante e dopo la preparazione di cibo, prima di mangiare, dopo essere andati in bagno, dopo aver toccato animali o le loro deiezioni o più in generale quando le mani sono sporche in qualunque modo). In ambito assistenziale (ad esempio negli ospedali) segui i consigli degli operatori sanitari che forniscono assistenza. Proteggi gli altri Data di ultimo aggiornamento: 25 aprile 2020Data di pubblicazione: 23 gennaio 2020Autori: Giovanni Rezza, Antonino Bella, Flavia Riccardo, Patrizio Pezzotti - Dipartimento Malattie infettive, ISS 
Mettere in risalto le difficoltà e i problemi incontrati dagli operatori sanitari durante l’epidemia da COVID-19, supportare il loro ruolo, e produrre risultati che possano indirizzare azioni e politiche di sostegno rivolte agli operatori stessi e alla riorganizzazione dei servizi. Questi gli obiettivi principali dello studio HEROES (The COVID-19 HEalth caRe wOrkErS (HEROES) study) a cui partecipano 28 Paesi distribuiti in 5 continenti, tra cui l’Italia con l’Istituto Superiore di Sanità (ISS). Partecipa rispondendo a un questionario on line (la compilazione richiede circa 15 minuti). C’è tempo fino al 30 giugno 2020. Leggi l’approfondimento.Lo stress è una reazione a eventi eccezionali che comporta azioni di ri-adattamento all’ambiente e pertanto ha un forte impatto sull’equilibrio mentale e fisico. Le reazioni associate allo stress si accompagnano spesso a spossatezza fisica, tremori, tachicardia, pesantezza mentale, difficoltà a concentrarsi, nervosismo, ansia e paura, fino a sfociare nel panico. L’esposizione prolungata a stimoli stressanti rappresenta un fattore potenziale di rischio per molte patologie, incluse quelle psichiatriche o cardiovascolari. Per questa ragione, prima che questo stato si cronicizzi in una forma psicopatologica invalidante, è importante mettere in atto azioni strategiche che possano ripristinare una condizione di equilibrio psicofisico e che possano darci la sensazione di aver recuperato il ‘controllo’ della situazione. In un’emergenza come quella che stiamo vivendo in seguito alla pandemia di COVID-19, l’esposizione allo stress riguarda sia le famiglie e le persone confinate in casa, sia gli operatori sanitari chiamati a fronteggiare l’impatto dell’epidemia. Data di ultimo aggiornamento: 4 giugno 2020Data di creazione di pagina: 28 marzo 2020 
La prevenzione e il controllo delle infezioni (Infection prevention and control, IPC) è un approccio scientifico e pratico finalizzato a prevenire i rischi causati dalle infezioni per pazienti e operatori sanitari. Si basa sulle conoscenze relative alle malattie infettive, all’epidemiologia, alle scienze sociali e sul rafforzamento del sistema sanitario. L'IPC occupa una posizione unica nel campo della sicurezza dei pazienti e della copertura sanitaria universale di qualità, poiché è fondamentale per gli operatori sanitari e i pazienti in ogni singolo contesto sanitario. Nessun Paese, nessuna struttura sanitaria, anche all'interno dei sistemi sanitari più avanzati, può affermare di essere totalmente esente dal problema delle infezioni associate all'assistenza sanitaria. La necessità di avere programmi IPC a livello nazionale e a livello di struttura è chiaramente rafforzata all'interno dell'”Elenco dei 100 indicatori sanitari fondamentali dell'Organizzazione mondiale della Sanità (OMS)” (Global Reference List of 100 Core Health Indicators). In Italia, l’Istituto Superiore di Sanità, a seguito dell’epidemia da COVID-19 ha predisposto un Gruppo di lavoro dedicato specificamente alla prevenzione e controllo delle infezioni, che tra le diverse attività si occupa anche della pubblicazione di una serie di rapporti tecnici volti a fornire indicazioni sull’IPC. Data di creazione della pagina: 19 marzo 2020 Autore: Fortunato “Paolo” D’Ancona - Dipartimento Malattie infettive, ISS 
L'infografica web con i dati della sorveglianza integrata COVID-19 e il report esteso vengono aggiornati periodicamente su EpiCentro. Dati della Sorveglianza integrata COVID-19 in Italia  Per approfondire i dati contenuti nella dashboard e nei bollettini settimanali della sorveglianza scarica:   Attenzione: Si sottolinea che i dati raccolti sono in continua fase di consolidamento e, come prevedibile in una situazione emergenziale, alcune informazioni possono risultare incomplete o posso essere oggetto di modifica da un giorno all’altro. Inoltre, soprattutto nelle Regioni/PA in cui si è verificata o si sta ancora verificando una trasmissione locale sostenuta del virus c’è la possibilità di un ritardo di alcuni giorni tra il momento della esecuzione del tampone per la diagnosi e la segnalazione sulla piattaforma dedicata. I dati pubblicati dall’ISS provengono dal Sistema di sorveglianza integrata COVID-19 in Italia e sono elaborati dall’ISS integrando i dati microbiologici ed epidemiologici forniti dalle Regioni e Provincie Autonome (PA) e dal Laboratorio nazionale di riferimento per SARS-CoV-2 dell’ISS. Tutte le Regioni/Province Autonome inviano quotidianamente all'ISS i dati relativi a tutti gli individui con infezione da SARS-CoV-2 confermata in laboratorio. L'ISS ha creato una piattaforma informatica dedicata, che consente la raccolta dei dati sia attraverso un’interfaccia web collegata alla piattaforma stessa che attraverso l’invio di un dataset. Tutti i casi di COVID-19 diagnosticati dai laboratori di riferimento regionali e dagli altri laboratori che sono entrati più di recente a far parte ufficialmente della rete diagnostica, entrano nell’ambito della sorveglianza. Si ricorda che la definizione internazionale di caso, adottata anche dall’ISS, prevede che venga considerata come caso confermato una persona con una conferma di laboratorio del virus che causa COVID-19 a prescindere dai segni e sintomi clinici. I dati individuali vengono aggiornati da ciascuna Regione/PA con cadenza giornaliera e hanno la peculiarità di fornire un livello di dettaglio maggiore rispetto a quello previsto in altri flussi di dati (come per esempio quello della Protezione Civile o del Ministero della Salute). Infatti sono spesso disponibili informazioni sulle patologie preesistenti e sulle condizioni cliniche in cui versano i pazienti al momento dell’inserimento dei loro dati nella piattaforma. Come prevedibile in una situazione emergenziale, alcune informazioni possono essere temporaneamente incomplete. Ci si riferisce a questo quando si parla di informazioni “in fase di consolidamento”. In particolare, soprattutto nelle Regioni/PA in cui c’è un alto numero di contagi, di malati e di ricoverati, c’è la possibilità di un ritardo di alcuni giorni tra il momento dell’esecuzione del tampone per la diagnosi e la segnalazione sulla piattaforma dedicata. Per i dati più recenti va usata particolare cautela, perché ci può essere un ritardo di notifica dei casi, e questo non deve essere interpretato come indice dell’andamento dell’epidemia. Per approfondire questo aspetto consulta lapagina dedicata sorveglianza integrata COVID-19. Definizione di caso  Secondo quanto riportato nella Circolare ministeriale 0007922-09/03/2020, la definizione di caso si basa sulle informazioni attualmente disponibili, perciò potrebbe essere rivista in base all’evoluzione della situazione epidemiologica e delle conoscenze scientifiche disponibili [3]. Caso sospetto di COVID 19 che richiede esecuzione di test diagnosticoCaso probabile: un caso sospetto il cui risultato del test per SARS-CoV-2 è dubbio o inconcludente utilizzando protocolli specifici di Real Time PCR per SARS-CoV-2 presso i laboratori di riferimento regionali individuati o è positivo utilizzando un test pan-coronavirus. Caso confermato: un caso con una conferma di laboratorio per infezione da SARS-CoV-2, effettuata presso il laboratorio di riferimento nazionale dell’ISS o da laboratori regionali di riferimento che rispondano ai criteri indicati nell’Allegato 3 della Circolare, indipendentemente dai segni e dai sintomi clinici. Definizione di decesso: Ai fini della sorveglianza l’OMS definisce undecesso per COVID-19 come un decesso risultante da una malattia clinicamente compatibile in un caso probabile o confermato di COVID-19, a meno che non vi sia una chiara causa di morte alternativa non correlabile al COVID-19 (per esempio, trauma). Non dovrebbe esserci un periodo di completa guarigione tra la malattia e il decesso. Età mediana/Età media: Mediana e media sono due misure statistiche utilizzate in epidemiologia per riassumere le informazioni su una variabile, in questo caso, l’età. La media è calcolata sommando tutte le età degli individui e dividendola per il numero di persone incluse. L'età mediana in un set di dati è l'età che divide il set in due metà, con una metà delle età al di sotto della mediana e l’altra metà al di sopra di questo numero. In questa epidemia, in cui la distribuzione delle età dei casi COVID-19 è asimmetrica la mediana descrive meglio la variabile rispetto alla media. Numero decessi/letalità: Il tasso di letalità di una malattia è il numero di persone che sono morte a causa della malattia diviso per il numero totale di persone ammalate di quella malattia. Questo è diverso dal tasso di mortalità, che è il numero di persone che sono morte a causa della malattia diviso per la popolazione totale. Asintomatici: Una persona trovata positiva al test perSARS-CoV-2 senza segni o sintomi apparenti di malattia. Pauci sintomatici: Una persona trovata positiva al test per SARS-CoV-2 con sintomi lievi (ad esempio malessere generale, lieve rialzo della temperatura corporea, stanchezza, ecc.). Lievi: Una persona trovata positiva al test per SARS-CoV-2 con chiari segni e sintomi di malattia (malattia respiratoria) ma non abbastanza gravi da richiedere il ricovero ospedaliero. Severi: Una persona trovata positiva al test per SARS-CoV-2 con chiari segni e sintomi di malattia (malattia respiratoria) abbastanza gravi da richiedere il ricovero ospedaliero. Critici: Una persona risultata positiva al test per SARS-CoV-2 con chiari segni e sintomi di malattia (ad esempio, malattia respiratoria) e abbastanza gravi da richiedere il ricovero in Terapia Intensiva Il documento “Informazioni privacy per la sorveglianza sanitaria integrata COVID-19” (pdf 477 kb). Data di ultimo aggiornamento: 16 gennaio 2021Data di pubblicazione: 11 marzo 2020Autori: Flavia Riccardo, Xanthi Andrianou, Antonino Bella, Martina Del Manso, Alberto Mateo Urdiales, Massimo Fabiani, Stefania Bellino, Stefano Boros, Fortunato (Paolo) D'Ancona, Maria Cristina Rota, Antonietta Filia, Ornella Punzo, Andrea Siddu, Maria Fenicia Vescio, Corrado Di Benedetto, Marco Tallon, Alessandra Ciervo, Patrizio Pezzotti, Paola Stefanelli - ISS 
Per monitorare la situazione e dare sostegno al personale impiegato delle strutture socio assistenziali e sanitarie, l’Istituto Superiore di Sanità (ISS) è impegnato su più fronti con attività di sorveglianza mirate a individuare eventuali strategie di rafforzamento dei programmi di prevenzione controllo delle infezioni (Infection prevention and control, IPC) e con attività di supporto volte a fornire risorse e indicazioni sugli ambiti di prevenzione e preparazione della struttura alla gestione di eventuali casi sospetti/confermati di COVID-19. Consulta e scarica: Data di creazione della pagina: 10 aprile 2020Revisori: Fortunato “Paolo” D’Ancona*, Nicola Vanacore**, ISS* Dipartimento Malattie infettive**Centro Nazionale per la Prevenzione delle malattie e la Promozione della Salute 
I sintomi più comuni di un’infezione da coronavirus nell’uomo includono febbre, tosse, difficoltà respiratorie. Nei casi più gravi, l'infezione può causare polmonite, sindrome respiratoria acuta grave, insufficienza renale e persino la morte. In particolare:Data la poca specificità dei sintomi comuni dell’infezione da coronavirus è possibile effettuare test di laboratorio su campioni respiratori e/o siero soprattutto in caso di malattia grave. È comunque importante, nel caso si verifichino sintomi, informare il proprio medico di eventuali viaggi o di recenti contatti con animali (per esempio viaggi nei Paesi della penisola arabica o contatti con cammelli o prodotti a base di cammello). Data di pubblicazione: 23 gennaio 2020Autori: Giovanni Rezza, Antonino Bella, Flavia Riccardo, Patrizio Pezzotti - Dipartimento Malattie infettive, ISS 
La raccolta di dati relativi alle condizioni di salute della popolazione è uno sforzo continuo della sanità pubblica. L’Istituto Superiore di Sanità (ISS) assolve da anni al compito di realizzare sorveglianze sull’andamento di alcune, importanti, malattie infettive, sugli stili di vita e i fattori di rischio per la salute, così come altri flussi di dati. Nel 2017 il Decreto del Presidente del Consiglio dei Ministri (Dpcm) che ha identificato 31 sistemi di sorveglianza e 15 registri di patologia di rilevanza nazionale, ha definitivamente sancito l’idea che registri e sorveglianze sono fonti informative fondamentali per la programmazione e la ricerca in ogni ambito sanitario, dalla prevenzione alla cura. Con l’ordinanza del n. 640 del 27 febbraio 2020, l’ISS, dal 28 febbraio, coordina un sistema di sorveglianza che integra a livello individuale i dati microbiologici ed epidemiologici forniti dalle Regioni e Provincie Autonome (PA) e dal Laboratorio nazionale di riferimento per SARS-CoV-2 dell’ISS. I risultati di questa sorveglianza sono pubblicati regolarmente su EpiCentro, così come i risultati dell’analisi sulle caratteristiche dei pazienti deceduti positivi a SARS-CoV-2. Ma altri flussi di dati vanno via via offrendo ulteriori informazioni che possono contribuire alla migliore comprensione e descrizione della pandemia COVID-19 in Italia. Queste pagine si propongono di rendere disponibili i dati raccolti da diversi flussi di dati e di promuoverne il confronto e l’integrazione. Data di ultimo aggiornamento: 11 giugno 2020 
